<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>मत्तूरु-श्रौत-ग्रन्थः  | चातुर्मास्यप्रयोगः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/mattUru-shrauta-book/1/prayogaH/chAturmAsyaprayogaH/" rel="alternate" type="application/rss+xml" title="मत्तूरु-श्रौत-ग्रन्थः" />
    <link href="/mattUru-shrauta-book/1/prayogaH/chAturmAsyaprayogaH/" rel="feed" type="application/rss+xml" title="मत्तूरु-श्रौत-ग्रन्थः" />

    <meta property="og:title" content="चातुर्मास्यप्रयोगः" />
<meta property="og:description" content="॥ अथ चातुर्मास्यप्रयोगः ॥
ओं नमो ब्रह्मादिभ्यो ब्रह्मविद्या सम्प्रदायकर्तृभ्यो वंशर्षिभ्यो नमो महद्भ्यो नमो गुरुभ्यः
नत्वा गणेशपादाभ्यां गुरूनथ महाशयान् ।
कुर्वे त्र्यम्बकनामाहं चातुर्मास्याख्यमादृतः ॥
अक्षय्यं ह वै चातुर्मास्ययाजिनस्सुकृतं भवति । फाल्गुन्यां पौर्णमास्यां चैत्र्यां वा वैश्वदेवेन यजते ॥ पञ्चाहिकानां कालस्तु बोधायनेन उक्तः१ ॥ उदगयन आपूर्यमाणपक्षे देवनक्षत्रे वैश्वदेवस्य सद्यस्कालोऽपि विकल्पेन उक्तः ॥
अथ प्रयोगः
चतुर्दश्यां प्रातरग्निहोत्रं हुत्वा करिष्यमाणचातुर्मास्यानां निर्विघ्नता सिद्ध्यर्थं गणपतिपूजनं स्वस्ति पुण्याहवाचनं करिष्ये इति सङ्कल्प्य, कृत्वा २ । दर्भेष्वासीनो दर्भान्धारयमाणः पवित्रपाणिः पत्न्या सह प्राणानायम्य । ऐष्टिकैश्चातुर्मास्यैर्यक्ष्ये इति सङ्कल्प्य । एषु ऐष्टिकचातुर्मास्येषु अध्वर्युं त्वां वृणीमहे । एवं ब्रह्माणं होतारमाग्नीध्रं च वृत्वा ।" />
<meta property="og:type" content="article" />
<meta property="og:url" content="https://sanskrit.github.io/mattUru-shrauta-book/1/prayogaH/chAturmAsyaprayogaH/" /><meta property="article:section" content="1" />



<meta itemprop="name" content="चातुर्मास्यप्रयोगः">
<meta itemprop="description" content="॥ अथ चातुर्मास्यप्रयोगः ॥
ओं नमो ब्रह्मादिभ्यो ब्रह्मविद्या सम्प्रदायकर्तृभ्यो वंशर्षिभ्यो नमो महद्भ्यो नमो गुरुभ्यः
नत्वा गणेशपादाभ्यां गुरूनथ महाशयान् ।
कुर्वे त्र्यम्बकनामाहं चातुर्मास्याख्यमादृतः ॥
अक्षय्यं ह वै चातुर्मास्ययाजिनस्सुकृतं भवति । फाल्गुन्यां पौर्णमास्यां चैत्र्यां वा वैश्वदेवेन यजते ॥ पञ्चाहिकानां कालस्तु बोधायनेन उक्तः१ ॥ उदगयन आपूर्यमाणपक्षे देवनक्षत्रे वैश्वदेवस्य सद्यस्कालोऽपि विकल्पेन उक्तः ॥
अथ प्रयोगः
चतुर्दश्यां प्रातरग्निहोत्रं हुत्वा करिष्यमाणचातुर्मास्यानां निर्विघ्नता सिद्ध्यर्थं गणपतिपूजनं स्वस्ति पुण्याहवाचनं करिष्ये इति सङ्कल्प्य, कृत्वा २ । दर्भेष्वासीनो दर्भान्धारयमाणः पवित्रपाणिः पत्न्या सह प्राणानायम्य । ऐष्टिकैश्चातुर्मास्यैर्यक्ष्ये इति सङ्कल्प्य । एषु ऐष्टिकचातुर्मास्येषु अध्वर्युं त्वां वृणीमहे । एवं ब्रह्माणं होतारमाग्नीध्रं च वृत्वा ।">

<meta itemprop="wordCount" content="11944">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="चातुर्मास्यप्रयोगः"/>
<meta name="twitter:description" content="॥ अथ चातुर्मास्यप्रयोगः ॥
ओं नमो ब्रह्मादिभ्यो ब्रह्मविद्या सम्प्रदायकर्तृभ्यो वंशर्षिभ्यो नमो महद्भ्यो नमो गुरुभ्यः
नत्वा गणेशपादाभ्यां गुरूनथ महाशयान् ।
कुर्वे त्र्यम्बकनामाहं चातुर्मास्याख्यमादृतः ॥
अक्षय्यं ह वै चातुर्मास्ययाजिनस्सुकृतं भवति । फाल्गुन्यां पौर्णमास्यां चैत्र्यां वा वैश्वदेवेन यजते ॥ पञ्चाहिकानां कालस्तु बोधायनेन उक्तः१ ॥ उदगयन आपूर्यमाणपक्षे देवनक्षत्रे वैश्वदेवस्य सद्यस्कालोऽपि विकल्पेन उक्तः ॥
अथ प्रयोगः
चतुर्दश्यां प्रातरग्निहोत्रं हुत्वा करिष्यमाणचातुर्मास्यानां निर्विघ्नता सिद्ध्यर्थं गणपतिपूजनं स्वस्ति पुण्याहवाचनं करिष्ये इति सङ्कल्प्य, कृत्वा २ । दर्भेष्वासीनो दर्भान्धारयमाणः पवित्रपाणिः पत्न्या सह प्राणानायम्य । ऐष्टिकैश्चातुर्मास्यैर्यक्ष्ये इति सङ्कल्प्य । एषु ऐष्टिकचातुर्मास्येषु अध्वर्युं त्वां वृणीमहे । एवं ब्रह्माणं होतारमाग्नीध्रं च वृत्वा ।"/>

      
    

    <script src="/mattUru-shrauta-book/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/sanskrit.github.io\/mattUru-shrauta-book\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/sanskrit\/mattUru-shrauta-book\/issues\/new\u0022,\u0022disqusshortcode\u0022:\u0022sanskrit-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/sanskrit\/mattUru-shrauta-book\/edit\/content\/\u0022,\u0022mainSections\u0022:[\u00221\u0022],\u0022mainsections\u0022:[\u00221\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022title\u0022:\u0022मत्तूरुग्रामः\u0022,\u0022url\u0022:\u0022https:\/\/sanskrit.github.io\/groups\/matturu\/\u0022}],\u0022title\u0022:\u0022भागाः\u0022}}");
    let autocompletePageUrl = "\/mattUru-shrauta-book\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/mattUru-shrauta-book\/1\/prayogaH\/chAturmAsyaprayogaH\/".replace(basePath, "/");
    pageVars.pageParams = {};
    pageVars.pageSource = "1\/prayogaH\/chAturmAsyaprayogaH.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/mattUru-shrauta-book/webpack_dist/main-bundle.js"></script>
    <script src="/mattUru-shrauta-book/webpack_dist/transliteration-bundle.js"></script>
    <script src="/mattUru-shrauta-book/non_webpack_js/disqus.js"></script>
    <script src="/mattUru-shrauta-book/webpack_dist/ui_lib-bundle.js"></script>
    <script src="/mattUru-shrauta-book/webpack_dist/search-bundle.js"></script>

    <link rel="stylesheet" href="/mattUru-shrauta-book/css/fonts.css">
    <link rel="stylesheet" href="/mattUru-shrauta-book/css/@fortawesome/fontawesome-free/css/solid.min.css">
    

    <link rel="stylesheet" href="/mattUru-shrauta-book/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://sanskrit.github.io/mattUru-shrauta-book/1/prayogaH/chAturmAsyaprayogaH/" />
    <link rel="alternate" hreflang="sa-Deva" href="https://sanskrit.github.io/mattUru-shrauta-book/1/prayogaH/chAturmAsyaprayogaH/?transliteration_target=devanagari" />
    <link rel="alternate" hreflang="sa-Knda" href="https://sanskrit.github.io/mattUru-shrauta-book/1/prayogaH/chAturmAsyaprayogaH/?transliteration_target=kannada" />
    <link rel="alternate" hreflang="sa-Mlym" href="https://sanskrit.github.io/mattUru-shrauta-book/1/prayogaH/chAturmAsyaprayogaH/?transliteration_target=malayalam" />
    <link rel="alternate" hreflang="sa-Telu" href="https://sanskrit.github.io/mattUru-shrauta-book/1/prayogaH/chAturmAsyaprayogaH/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://sanskrit.github.io/mattUru-shrauta-book/1/prayogaH/chAturmAsyaprayogaH/?transliteration_target=tamil_superscripted" />
    <link rel="alternate" hreflang="sa-Taml" href="https://sanskrit.github.io/mattUru-shrauta-book/1/prayogaH/chAturmAsyaprayogaH/?transliteration_target=tamil" />
    <link rel="alternate" hreflang="sa-Gran" href="https://sanskrit.github.io/mattUru-shrauta-book/1/prayogaH/chAturmAsyaprayogaH/?transliteration_target=grantha" />
    <link rel="alternate" hreflang="sa-Gujr" href="https://sanskrit.github.io/mattUru-shrauta-book/1/prayogaH/chAturmAsyaprayogaH/?transliteration_target=gujarati" />
    <link rel="alternate" hreflang="sa-Orya" href="https://sanskrit.github.io/mattUru-shrauta-book/1/prayogaH/chAturmAsyaprayogaH/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://sanskrit.github.io/mattUru-shrauta-book/1/prayogaH/chAturmAsyaprayogaH/?transliteration_target=assamese" />
    <link rel="alternate" hreflang="sa-Beng" href="https://sanskrit.github.io/mattUru-shrauta-book/1/prayogaH/chAturmAsyaprayogaH/?transliteration_target=bengali" />
    <link rel="alternate" hreflang="sa-Guru" href="https://sanskrit.github.io/mattUru-shrauta-book/1/prayogaH/chAturmAsyaprayogaH/?transliteration_target=gurmukhi" />
    <link rel="alternate" hreflang="sa-Cyrl" href="https://sanskrit.github.io/mattUru-shrauta-book/1/prayogaH/chAturmAsyaprayogaH/?transliteration_target=cyrillic" />
    <link rel="alternate" hreflang="sa-Sinh" href="https://sanskrit.github.io/mattUru-shrauta-book/1/prayogaH/chAturmAsyaprayogaH/?transliteration_target=sinhala" />
    <link rel="alternate" hreflang="sa-Shar" href="https://sanskrit.github.io/mattUru-shrauta-book/1/prayogaH/chAturmAsyaprayogaH/?transliteration_target=sharada" />
    <link rel="alternate" hreflang="sa-Brah" href="https://sanskrit.github.io/mattUru-shrauta-book/1/prayogaH/chAturmAsyaprayogaH/?transliteration_target=brahmi" />
    <link rel="alternate" hreflang="sa-Modi" href="https://sanskrit.github.io/mattUru-shrauta-book/1/prayogaH/chAturmAsyaprayogaH/?transliteration_target=modi" />
    <link rel="alternate" hreflang="sa-Tirh" href="https://sanskrit.github.io/mattUru-shrauta-book/1/prayogaH/chAturmAsyaprayogaH/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://sanskrit.github.io/mattUru-shrauta-book/1/prayogaH/chAturmAsyaprayogaH/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://sanskrit.github.io/mattUru-shrauta-book/1/prayogaH/chAturmAsyaprayogaH/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/mattUru-shrauta-book/" class="btn col border">
            <i class="fas fa-gopuram ">मत्तूरु-श्रौत-ग्रन्थः <br/> चातुर्मास्यप्रयोगः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="चातुर्मास्यप्रयोगः">चातुर्मास्यप्रयोगः</h1>
    
    <a id="editLink" class="btn btn-primary"  href="https://github.com/sanskrit/mattUru-shrauta-book/edit/content/1/prayogaH/chAturmAsyaprayogaH.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <p>॥ अथ चातुर्मास्यप्रयोगः ॥</p>
<p>ओं नमो ब्रह्मादिभ्यो ब्रह्मविद्या सम्प्रदायकर्तृभ्यो वंशर्षिभ्यो नमो महद्भ्यो नमो गुरुभ्यः</p>
<p>नत्वा गणेशपादाभ्यां गुरूनथ महाशयान् ।</p>
<p>कुर्वे त्र्यम्बकनामाहं चातुर्मास्याख्यमादृतः ॥</p>
<p>अक्षय्यं ह वै चातुर्मास्ययाजिनस्सुकृतं भवति । फाल्गुन्यां पौर्णमास्यां चैत्र्यां वा वैश्वदेवेन यजते ॥ पञ्चाहिकानां कालस्तु बोधायनेन उक्तः१ ॥ उदगयन आपूर्यमाणपक्षे देवनक्षत्रे वैश्वदेवस्य सद्यस्कालोऽपि विकल्पेन उक्तः ॥</p>
<p>अथ प्रयोगः</p>
<p>चतुर्दश्यां प्रातरग्निहोत्रं हुत्वा करिष्यमाणचातुर्मास्यानां निर्विघ्नता सिद्ध्यर्थं गणपतिपूजनं स्वस्ति पुण्याहवाचनं करिष्ये इति सङ्कल्प्य, कृत्वा २ । दर्भेष्वासीनो दर्भान्धारयमाणः पवित्रपाणिः पत्न्या सह प्राणानायम्य । ऐष्टिकैश्चातुर्मास्यैर्यक्ष्ये इति सङ्कल्प्य । एषु ऐष्टिकचातुर्मास्येषु अध्वर्युं त्वां वृणीमहे । एवं ब्रह्माणं होतारमाग्नीध्रं च वृत्वा ।</p>
<p>पञ्चहोतृहोमः :-</p>
<p>प्राणानायम्य, चातुर्मास्यान्यारप्स्यमानः३ पञ्चहोतारं सग्रहं होष्यामीति सङ्कल्प्य । अध्वर्युः - आहवनीयं विहृत्य । जुह्वां सकृद्गृहीत्वा अग्निर्होता । अश्विनाध्वर्यू । त्वष्टाग्नीत् । मित्र उपवक्ता । इति सन्ततं मनसा जपित्वा । अथ उपांशुजपो वाक्यशः पाठश्च । सोमस्सोमस्य पुरोगाः । शुक्रश्शुक्रस्य पुरोगाः । श्रातास्त इन्द्र सोमाः । वातापेर्हवनश्रुतस्स्वाहा आहवनीये जुहोति । वाचस्पतये ब्रह्मण इदम् । अग्निं परित्यज्य । चातुर्मास्यान्यारप्स्यमानः पञ्चहोतारं हुत्वा कूष्माण्डैर्जुहुयात्</p>
<h2 id="अनवरमभणय">अन्वारम्भणीया</h2>
<p>पुनः प्राणानायम्य । चातुर्मास्यान्यारप्स्यमानः अन्वारम्भणीयया यक्ष्ये । विद्युदसि विद्य मे पाप्मानमृतात् सत्यमुपैमि । अध्वर्युः विहरणादि पौर्णमासवत्करोति । अद्य यज्ञाय । इमामूर्जं चतुर्दशीं ये प्रविष्टास्तान्देवान्परिगृह्णामि पूर्व: । अग्निर्हव्यवाडिहतानावहतु । अन्वारम्भणीयꣳ हविरिदमेषां मयि । परिस्तरणान्तं कृत्वा । कर्मणे वां इत्यादि । पात्रासादनकाले द्वादशकपालानि स्थाली स्फ्यश्च द्वन्द्वम् । पुरतः अन्वाहार्यस्थालीवर्जमितराणि प्रयुज्य । पवित्रकरणादि । निर्वपणकाले देवस्य त्वा &mdash; अग्नये वैश्वानराय जुष्टं निर्वपामि । पर्जन्याय जुष्टं निर्वपामि । अग्ने वैश्वानर हव्यꣳ रक्षस्व । पर्जन्य हव्यꣳ रक्षस्व । सशूकायामित्यादि । देवस्य त्वा &mdash; हस्ताभ्यामग्नये वैश्वानराय वो जुष्टं प्रोक्षामि पर्जन्याय वो जुष्टं प्रोक्षामि । विभागकाले यथाभागं व्यावर्तेथाम् । इदमग्नेर्वैश्वानरस्य पेषणार्थान् । इदं पर्जन्यस्य चर्वर्थान् । कृष्णाजिनादानादि । देवस्य त्वा &mdash; हस्ताभ्यामग्नये वैश्वानराय जुष्टमधिवपामि धान्यमसि धिनुहि देवान् । कपालानामुपधानकाले द्वितीयचतुर्थषष्ठाष्टमानामावृत्या द्वादशकपालानि वैश्वानरस्योपधाय । ध्रुवोऽसि इति चरुस्थालीमुपदधाति । पिष्टानामुत्पवनकाले तण्डुलानुत्पुनाति । अपश्चोत्पूय स्थाल्यामासिञ्चति । पुरोडाशमधिश्रित्य घर्मोऽसि इति तण्डुलानावपति । प्रथनादि पुरोडाशस्य । अन्तरितं इत्युभयोः । आप्यलेपं निनीय । वेदिकरणादि । आप्यायतां घृतयोनिः &mdash; पशूनां तेजासाग्नये वैश्वानराय जुष्टमभिघारयामि । पर्जन्याय जुष्टमभिघारयामि । आर्द्रो भुवनस्य इति चरोरुद्वासनम् । उभयोरलङ्करणम् । प्रियेण नाम्ना प्रियꣳ सद आसीद इति हविरासादनम् । एवं सर्वत्र विकृतिषु । यज्ञोऽसि इति द्विः । अयं यज्ञ इत्यादि पौर्णमासवदभिमर्शनम् । वेदनिधानादि । आज्यभागानुमन्त्रणे विशेषः । अग्निना यज्ञश्चक्षुष्मानग्नेरहं देवयज्यया चक्षुष्मान्भूयासम् । सोमेन यज्ञश्चक्षुष्मान् सोमस्याहं देवयज्यया चक्षुष्मान्भूयासम् इति सर्वत्र विकृतिषु इदमेव अनुमन्त्रणम् । उपांशु हविषा प्रचरति अग्नये वैश्वानराय, अनुब्रू३हि । अग्निं वैश्वानरम्, यज । अग्नये वैश्वानरायेदम् । अग्नेर्वैश्वानरस्याहं देवयज्ययान्नादो भूयासम् । पर्जन्याय, अनुब्रू३हि । पर्जन्यम्, यज । पर्जन्यायेदम् । पर्जन्यस्याहं देवयज्ययान्नादो भूयासम् । न पार्वण होमः सर्वत्र । नारिष्ठान् हुत्वा । विरुज्य प्राशित्रम् । चतुर्धाकरणं चोभयोः । दक्षिणाकाले हिरण्यं धेनुं च अन्तर्वेद्यासाद्य । ब्रह्मा- ब्रह्मणी ब्रह्मणी स्थो ब्रह्मणे वां हुताद्य मा मा हिꣳसिष्टमहुते मह्यं शिवे भवतम् १। दक्षिणाकाले । ब्रध्न पिन्वस्व&mdash; । सहस्रधारे उत्से अक्षीयमाणे । ते दध्रतुः &mdash; ताभ्यां हिरणधेनुभ्यामतितराणि मृत्युम् । अग्नये हिरण्यम् । रुद्राय गां इति प्रतिग्रहः । यज्ञ शं च म वर्जं । वृष्टिरसि वृश्च मे पाप्मानमृतात्सत्यमुपागाम् । सिद्धमिष्टिस्सन्तिष्ठते । अग्नी परित्यज्य । सन्तिष्ठतेऽन्वारम्भणीयेष्टिः ।</p>
<p>॥ इति चातुर्मास्यान्वारम्भणीया ॥</p>
<p>॥ अथ वैश्वदेवं पर्व ॥</p>
<p>प्राचीनप्रवणे वैश्वदेवेन यजते । वैश्वदेवेन यक्ष्ये इति सङ्कल्प्य । विद्युदसि । अग्नीन् विहृत्य अन्वादधाति । वैश्वदेवꣳ हविरिदमेषां मयि । आमावास्यं तन्त्रम् । इषे त्वोर्जे त्वा शाखामाच्छिनत्ति । अप उपस्पृश्य । इमां प्राचीमुदीचीमिषमूर्जमभिसꣴ्स्कृताम् । बहुपर्णामशुष्काग्राꣳ हरामि पशुपामहम् आहरति । वायवस्स्थोपायवस्स्थ तया षट्कृत्वो षडवरार्ध्यान् वत्सानपाकरोति । अत्र व्रतप्रवेशः । पयस्वतीरोषधय इत्याद्यादित्योपस्थानान्तम् । देवो वस्सविता प्रार्पयतु श्रेष्ठतमाय कर्मण आ प्यायध्वमघ्निया विश्वेभ्यो देवेभ्यो देवभागमूर्जस्वती: पयस्वतीः प्रजावतीरनमीवा अयक्ष्मा मा वस्स्तेन ईशत माघशꣳस: शाखया गोचराय गा: प्रस्थापयति । प्रस्थितानामेकां शाखयोपस्पृशति दर्भैर्वा । शुद्धा अपस्सुप्रपाणे पिबन्तीश्शतमिन्द्राय शरदो दुहाना: । रुद्रस्य हेति: परि वो वृणक्तु प्रस्थिता अनुमन्त्रयते । ध्रुवा अस्मिन् गोपतौ स्यात बह्वी: यजमानस्य गृहानभ्यैति । यजमानस्य पशून्पाहि अग्निष्ठे अनस्यग्न्यगारे वा पुरस्तात्प्रतीचीं शाखामुपगूहति पश्चात्प्राचीं वा । असिदादानादि । बर्हिराहरणकाले प्रसूमयं बर्हिः प्रस्तरश्च । सर्वाणि निधनानि त्रेधा तूष्णीं बध्वा । सम्भरणमन्त्रेण प्रत्येकं संभृत्य, मन्त्रेण सन्नह्यति । तथेध्मान् । त्रयोविंशतिदारून् त्रीन्कलापान् अष्टावष्टौ सप्त च समशस्तूष्णीं सन्नह्य । ततस्तान् त्रयोविꣳशतिधा संभरामि इत्यूहेन त्रीन्कलापान् समशो निदधाति । ततो मन्त्रेण सन्नह्यति । वेदं कृत्वा वेदिः । प्रागुत्तरात्परिग्राहात्कृत्वा । अन्तर्वेदि शाखाया: पलाशान्यसर्वाणि प्रशात्य । मूलतश्शाखां परिवास्य उपवेषं करोति । उपवेषोऽसि यज्ञाय त्वां परिवेषमधारयन् । इन्द्राय हवि: कृण्वन्तश्शिवश्शग्मो भवासि न: उपवेषं करोति । तृतीयस्यै दिवो गायत्रिया सोम आभृत: । सोमपीथाय सन्नयितुं वकलमन्तरमा ददे प्रथमपरिवासनशकलमादाय । प्रज्ञातं निधाय । त्रिवृद्दर्भमयं पवित्रं कृत्वा । वसूनां पवित्रमसि शतधारं वसूनां पवित्रमसि सहस्रधारं शाखायां शिथिलमवसजति । मूले मूलान्यग्रे अग्राणि, न ग्रन्थिं करोति ।</p>
<p>यजमान: - त्रिवृत्पलाशे दर्भ इयान्प्रादेशसम्मित: । यज्ञे पवित्रं पोतृतमं पयो हव्यं करोतु मे । इमौ प्राणापानौ यज्ञस्याङ्गानि सर्वश: । आप्याययन्तौ सञ्चरतां पवित्रे हव्यशोधने पवित्रे क्रियमाणे यजमानोऽनुमन्त्रयते । समूहन्त्यग्न्यगारम् । उपलिम्पन्त्यायतनानि । अलङ्कुर्वाते यजमान: पत्नी च । नवे सान्नाय्यकुम्भ्यौ यावच्छर्करं गोमयेनानुलिप्ते भवत: । यवाग्वा हुते सायमग्निहोत्रे अग्निहोत्रोच्छेषणमातञ्चनार्थं निदधाति ।</p>
<p>सायंदोहः :-</p>
<p>अध्वर्यु: - हुते सायमग्निहोत्रे सायंदोहं दोहयति । आहवनीयं परिस्तीर्य । सान्नाय्यपात्राणि प्रक्षाल्य । उत्तरेणाहवनीयं दर्भान् संस्तीर्य द्वन्द्वं न्यञ्चि पात्राणि प्रयुनक्ति । कुंभीं शाखापवित्रं, अभिधानीं निदाने, दारुपात्रं दोहनं अयस्पात्रं दारुपात्रं वा पिधानार्थं, अग्निहोत्रहवणीमुपवेषं, पर्णवल्कं तृणं च । समावप्रच्छिन्नाग्रौ दर्भौ प्रादेशमात्रौ पवित्रे कुरुते । पवित्रे स्थो वैष्णवी वायुर्वां मनसा पुनातु तृणं काष्ठं वान्तर्धाय छिनत्ति । न नखेन । अप उपस्पृश्य । विष्णोर्मनसा पूते स्थः अद्भिरनुमृज्य । पवित्रान्तर्हितायामग्निहोत्रहवण्यामप आनीय । देवो वस्सवितोत्पुनातु । अच्छिद्रेण पवित्रेण । वसोस्सूर्यस्य रश्मिभिः उदगग्राभ्यं पवित्राभ्यां त्रिरुत्पूय । आपो देवीरग्रेपुवो अग्रेगुवोऽग्र इमं यज्ञं नयताग्रे यज्ञपतिं धत्त युष्मानिन्द्रोऽवृणीत वृत्रतूर्ये यूयमिन्द्रमवृणीध्वं वृत्रतूर्ये प्रोक्षितास्स्थ इत्यभिमन्त्र्य । उत्तानानि पात्राणि पर्यावर्त्य । शुन्धध्वं दैव्याय कर्मणे देवयज्यायै सपवित्रेण पाणिना सर्वाभिरद्भिस्त्रि: प्रोक्षति । सकृन्मन्त्रेण द्विस्तूष्णीम् । पवित्रे प्रज्ञातं निदधाति ।</p>
<p>यजमान: - आपो देवीश्शुद्धास्स्थेमा पात्राणि शुन्धत । उपातङ्क्याय देवानां पर्णवल्कमुत शुन्धत । देवेन सवित्रोत्पूता वसोस्सूर्यस्य रश्मिभि: । गां दोह पवित्रे रज्जुꣳ सर्वा पात्राणि शुन्धत प्रोक्ष्यमाणान्यभिमन्त्र्य । एता आचरन्ति मधुमद्दुहाना: प्रजावतीर्यशसो विश्वरूपा: । बह्वीर्भवन्तीरुप जायमाना इह व इन्द्रो रमयतु गाव:१ गा आयती: प्रतीक्षते ।</p>
<p>अध्वर्यु: - निष्टप्तꣳ रक्षो निष्टप्तोऽघशꣳस: आहवनीये सान्नाय्यपात्राणि प्रतितप्य । धृष्टिरसि ब्रह्म यच्छ उपवेषमादाय । निरूढं जन्यं भयं निरूढास्सेना अभीत्वरी: आहवनीयादुदीचोऽङ्गारन्निरूह्य । न बहिः । मातरिश्वनो घर्मोऽसि द्यौरसि पृथिव्यसि विश्वधाया असि परमेण धाम्ना दृꣳहस्व मा ह्वा: तेषु कुम्भीमधिश्रयति । भृगूणामङ्गिरसां तपसा तप्यस्व प्रदक्षिणमङ्गारै: पर्यूह्य । वसूनां पवित्रमसि शतधारं वसूनां पवित्रमसि सहस्रधारम् तस्यां प्रागग्रं शाखापवित्रमत्यादधाति । उदक्प्रात: । कुम्भीमन्वारभ्य वाचं यच्छति । पवित्रं वा धारयन्नास्ते । अदित्यै रास्नासि अभिधानीमादत्ते । तूष्णीं निदाने दोग्धा ।</p>
<p>यजमानः - त्रयस्त्रिꣳशोऽसि तन्तूनां पवित्रेण सहागहि । शिवेयꣳ रज्जुरभिधान्यघ्निया-मुपसेवताम् आदीयमानामनुमन्त्रयते ।</p>
<p>अध्वर्युः - पूषाऽसि वत्समभिदधाति । उपसृष्टां मे प्रब्रूता३त् अध्वर्युराह । उपसृजामि इत्यामन्त्र्य दोग्धा । अयक्ष्मा वः प्रजया सꣳसृजामि रायस्पोषेण बहुला भवन्तीः वत्समुपसृजति । गां चोपसृष्टां विहारं चान्तरेण मा सञ्चारिष्ट अध्वर्युराह । उपसीदामि इत्यामन्त्र्य दोग्धा । अयक्ष्मा वः प्रजया सꣳसृजामि रायस्पोषेण बहुला भवन्तीः । ऊर्जं पयः पिन्वमाना घृतं च जीवो जीवन्तीरुपवस्सदेयम् उपसीदति । उपविश्य दारुपात्रे दोग्धि । दुग्ध्वा हरति तं पृच्छत्यध्वर्युः कामधुक्षः प्र णो ब्रूहि विश्वेभ्यो देवेभ्यो हविरिन्द्रियम् । दोग्धा गङ्गां, यस्यां देवानां मनुष्याणां पयो हितम् ।</p>
<p>अध्वर्युः - सा विश्वायुः इत्युक्त्वा । देवस्त्वा सविता पुनातु वसोः पवित्रेण शतधारेण सुपुवा कुम्भ्यां तिरः पवित्रमासिञ्चति । हुतस्स्तोको हुतो द्रप्सोऽग्नये बृहते नाकाय स्वाहा द्यावापृथिवीभ्याम् विप्रुषोऽनुमन्त्रयते ।</p>
<p>यजमानः - अयक्ष्मा वः प्रजया सꣳसृजामि रायस्पोषेण बहुला भवन्तीः । ऊर्जं पयः पिन्वमाना घृतं च जीवो जीवन्तीरुपवस्सदेयम् ॥ द्यौश्चेमं यज्ञं पृथिवी च सन्दुहातां धाता सोमेन सह वातेन वायुः । यजमानाय द्रविणं दधातु ॥ उत्सं दुहन्ति कलशं चतुर्बिलमिडां देवीं मधुमतीꣳ सुवर्विदम् । तदिन्द्राग्नी जिन्वतꣳ सूनृतावत्तद्यजमानममृतत्वे दधातु उपसृष्टां दुह्यमानां धाराघोषं चानुमन्त्रयते । अग्नये बृहते नाकायेदम् । द्यावापृथिवीभ्यामिदम् ।</p>
<p>अध्वर्युः - एवं द्वितीयां तृतीयां च दोहयति । पूषाऽसीत्यादि । यमुनाम् । यस्यां देवानां मनुष्याणां पयो हितम् । सा विश्वव्यचाः इति द्वितीयाम् । सरस्वतीम् । यस्यां देवानां मनुष्याणां पयो हितम् । सा विश्वकर्मा इति तृतीयाम् । तिस्रो दोहयित्वा । बहुदुग्धि विश्वेभ्यो देवेभ्यो देवेभ्यो हव्यमाप्यायतां पुनः । वत्सेभ्यो मनुष्येभ्यः पुनर्दोहाय कल्पताम् इति त्रिः । वाचं विसृज्य । अनन्वारभ्य तूष्णीमुत्तरास्तिस्रो दोहयित्वा । दोहनेऽप आनीय । सं पृच्यध्वमृतावरीरूर्मिणीर्मधुमत्तमा मन्द्रा धनस्य सातये कुम्भ्यां सङ्क्षालनमानीय अविष्यन्दयन् सुशृतं करोति । दृꣳह गा दृꣳह गोपतिं मा वो यज्ञपती रिषत् वर्त्म कुर्वन् प्रागुद्वासयति । उदक्प्रातः । तेन शीतबुध्नमातनक्ति । सोमेन त्वाऽऽतनच्मि विश्वेभ्यो देवेभ्यो दधि दध्नातनक्ति । यज्ञस्य सन्ततिरसि यज्ञस्य त्वा सन्ततिमनु सन्तनोमि अग्निहोत्रोच्छेषणमन्ववधाय । अयं पयस्सोमं कृत्वा स्वां योनिमपि गच्छतु । पर्णवल्कः पवित्रꣳ सौम्यस्सोमाद्धि निर्मितः पर्णवल्कं क्षिपति । आपो हविष्षु जागृत यथा देवेषु जाग्रथ । एवमस्मिन्, यज्ञे यजमानाय जागृत पिधानार्थपात्रेऽप आनीय । अदस्तमसि विष्णवे त्वा यज्ञायापिदधाम्यहम् । अद्भिररिक्तेन पात्रेण याः पूताः परिशेरते तेनापिदधाति ।</p>
<p>यजमानः - अमृन्मयं देवपात्रं यज्ञस्यायुषि प्रयुज्यताम् । तिरः पवित्रमतिनीता आपो धारयमातिगुः अनुमन्त्रयते ।</p>
<p>अध्वर्युः - यदि मृन्मयेनापिदध्यात्तृणं काष्ठं वान्तर्धाय पिधानेऽनुप्रविध्येत् । विष्णो हव्यꣳ रक्षस्व अनधो निदधाति । इमौ पर्णं च दर्भं च देवानाꣳ हव्यशोधनौ । प्रातर्वेषाय गोपाय विष्णो हव्यꣳ हि रक्षसि प्रज्ञातं शाखापवित्रं निदधाति । तयैव शाखया दर्भैर्वा सायंदोहवत्प्रातर्दोहाय वत्सानपाकरोति । षट्कृत्वः वायवस्स्थोपायवस्स्थ । ततो अग्नीन् परिस्तीर्य ।</p>
<p>प्रागुदयादारम्भः । कर्मणे वामित्यादि । पात्रासादनकाले अष्टाविंशतिकपालानि तिस्रः स्थाल्यः स्फ्यश्च द्वन्द्वम् । पुरतः उपभृत्पृषदाज्यधान्यौ ध्रुवया सह द्वन्द्वम् । पात्र्या सह आशयपात्रं वेदेन द्वन्द्वम् । स्थाल्यौ १ प्राशित्रहरणेन । प्रणीताप्रणयनमुत्पवनपात्रं इडापात्रेण सह । सान्नाय्यपात्रैस्सह वाजिनपात्रं पालाशं चमसं स्रुचं वा । अन्वाहार्यस्थालीवर्जमितराणि प्रकृतिवत् । अधिमन्थनशकलं दर्भौ च ।</p>
<p>निर्वपणकाले देवस्य त्वा &mdash;ट्ठहस्ताभ्यामग्नये जुष्टं निर्वपामि । देवस्य त्वा &mdash;हस्ताभ्याꣳ सोमाय जुष्टं निर्वपामि । देवस्य त्वा &mdash;ट्ठहस्ताभ्याꣳ सवित्रे जुष्टं निर्वपामि । देवस्य त्वा &mdash;ट्ठहस्ताभ्याꣳ सरस्वत्यै जुष्टं निर्वपामि । देवस्य त्वा &mdash;ट्ठहस्ताभ्यां पूष्णे जुष्टं निर्वपामि । देवस्य त्वा &mdash;ट्ठहस्ताभ्यां मरुद्भ्यो जुष्टं निर्वपामि । देवस्य त्वा &mdash;हस्ताभ्यां द्यावापृथिवीभ्यां जुष्टं निर्वपामि । इदं देवानामित्यादि । अदित्यास्त्वोपस्थे सादयाम्यग्ने हव्यꣳ रक्षस्व सोम हव्यꣳ रक्षस्व सवितर्हव्यꣳ रक्षस्व सरस्वति हव्यꣳ रक्षस्व पूषन् हव्यꣳ रक्षस्व मरुतो हव्यꣳ रक्षध्वं द्यावापृथिवी हव्यꣳ रक्षेथाम् । सशूकायामित्यादि । प्रोक्षणकाले देवस्य त्वा &mdash;ट्ठहस्ताभ्यामग्नये वो जुष्टं प्रोक्षामि सोमाय वो जुष्टं प्रोक्षामि सवित्रे वो जुष्टं प्रोक्षामि सरस्वत्यै वो जुष्टं प्रोक्षामि पूष्णे वो जुष्टं प्रोक्षामि मरुद्भ्यो वो जुष्टं प्रोक्षामि द्यावापृथिवीभ्यां वो जुष्टं प्रोक्षामि । उत्तानानि पात्राणीत्यादि । उत्करे त्रिर्निनीय यथाभागं व्यावर्तध्वम् । इदमग्नेः सवितुः पूष्णो मरुतां द्यावापृथिव्योः इति पेषणार्थान् । इदꣳ सोमस्य सरस्वत्याः चर्वर्थान् । कृष्णाजिनादानादि । देवस्य त्वा &mdash; हस्ताभ्यामग्नये जुष्टमधिवपामि सवित्रे जुष्टमधिवपामि पूष्णे जुष्टमधिवपामि मरुद्भ्यो जुष्टमधिवपामि द्यावापृथिवीभ्यां जुष्टमधिवपामि धान्यमसि धिनुहि देवान् ।</p>
<p>कपालानामुपधानकाले आग्नेयस्याष्टावुपधाय । ध्रुवोऽसि इति सौम्यस्थालीम् । सावित्रस्य वैश्वानरवद्द्वादशकपालानि । सरस्वत्याः पूष्णश्च स्थाल्यौ । मारुतस्याद्यैर्मन्त्रैस्सप्तकपालानि । ध्रुवमसि इत्येककपालं चोपधाय सायंदोहवत्प्रातर्दोहं दोहयति । एता आचरन्तीत्यादि सङ्क्षालननिनयनान्तम् । अधिवापवत्संवापः । संवपामीति मन्त्रं सन्नमति । पिष्टान्युत्पूय तण्डुलानुत्पुनाति । अपश्चोत्पूय स्थाल्यामासिञ्चति । समापो अद्भिरग्मत इत्यादि मखस्य शिरोऽसि इत्यन्तं कृत्वा । यथाभागं व्यावर्तध्वम् आग्नेयं विभज्य । यथाभागं व्यावर्तेथाम् तण्डुलान् । यथाभागं व्यावर्तध्वम् सावित्रम् । यथाभागं व्यावर्तध्वम् पौष्णम् । यथाभागं व्यावर्तेथाम् इतरौ । इदꣳ सोमस्य । इदꣳ सरस्वत्याः चर्वर्थान् । इदं मरुताम् । इदं द्यावापृथिव्योः पुरोडाशार्थान् । मारुतमधिश्रित्येत्यन्तं कृत्वा तप्ते प्रातर्दोहे सायंदोहमानयति । एककपालमधिश्रयति । प्रथनादिपुरोडाशानामन्तरितं सर्वेषाम् । आप्यलेपं निनीयेत्यादि ।</p>
<p>सम्प्रैषणकाले आज्येन दध्नोदेहि इति विशेषः । उपभृद्वत्पृषदाज्यधानीं सम्मृज्य न वाजिनपात्रसम्मार्गः । वेदमाज्यदधिस्थाल्यावादाय । पूषा वां बिले विष्यतु उभयोर्बिले अपावृत्य । अदिती स्थोऽच्छिद्रपत्रे आज्यदधिस्थाल्यावादाय । महीनां पयोऽसि इत्याज्यस्थाल्यामाज्यं निरुप्य । तेनैव दधि निर्वपति । इदं विष्णुः इति दक्षिणाग्नावधिश्रित्य न दध्यधिश्रयति सर्वत्र । उभे स्थाल्यौ पत्न्या अञ्जलौ निदधाति । तेजसी स्थस्तेजोऽनु प्रेतम् हरति । अग्नेर्जिह्वे स्थस्सुभुवौ देवानां धाम्नेधाम्ने देवेभ्यो यजुषेयजुषे भवतम् स्फ्यस्य वर्त्मन् सादयति । अध्वर्युर्यजमनश्च - आज्यं दधि स्थस्सत्ये स्थस्सत्यस्याध्यक्षे स्थो हविषी स्थो वैश्वानरे वैश्वदेवे उत्पूतशुष्मे सत्यौजसौ सहसी स्थस्सहमाने स्थस्सहेथामरातीस्सहेथामरातीयतस्सहेथां पृतनास्सहेथां पृतन्यतः । सहस्रवीर्ये स्थस्ते मा जिन्वतमाज्यस्याज्यं दध्नो दधि स्थस्सत्यस्य सत्ये स्थस्सत्यायुषी स्थस्सत्यशुष्मे स्थस्सत्येन वामभिघारयामि तयोर्वां भक्षीय । शुक्रमसि इत्यादि आज्यमुत्पूय दध्युत्पुनाति । अद्भिराज्यं दध्याज्येन दध्नापस्सम्यक् पुनीत सवितु: पवित्रै: । ता देवीश्शक्वरीश्शाक्वराभ्यामिमं यज्ञमवत संविदानाः । आज्यं दधि चोत्पूयमाने अभिमन्त्रयते । आज्यग्रहणकाले चतुर्गृहीतान्याज्यानि जुह्वां गृह्णाति पञ्चावत्तिनामपि । उपभृति आद्यैश्चतुर्भिर्गृह्णाति । महीनां पयोऽसि विश्वेषां देवानां तनूर्ऋध्यासमद्य पृषतीनां ग्रहं पृषतीनां ग्रहोऽसि विष्णोर्हृदयमस्येकमिष विष्णुस्त्वानु वि चक्रमे भूतिर्दध्ना घृतेन वर्धतां तस्य मेष्टस्य वीतस्य द्रविणमागम्याज्ज्योतिरसि वैश्वानरं पृश्नियै दुग्धम् इत्यनेन मन्त्रावृत्या पृषदाज्यधान्यां द्विराज्यं द्विर्दधि सकृदाज्यं गृह्णाति । आसादनकाले उपभृद्वत् पृषदाज्यधानीमासादयति । न दधिस्थाल्यासादनम् । न सूर्यज्योतिः आमिक्षायाः । आग्नेयमभिघार्य । तूष्णीं सौम्यम् । आ प्यायतां घृतयोनिः &mdash;सवित्रे जुष्टमभिघारयामि । सरस्वत्यै जुष्टमभिघारयामि । पूष्णे जुष्टमभिघारयामि । तूष्णीं मारुतम् । यस्त आत्मा पशुषु प्रविष्टो देवानां विष्ठामनु यो वितस्थे । आत्मन्वान्सोम घृतवान् हि भूत्वा देवान्गच्छ सुवर्विन्द यजमानाय मह्यम् इत्यामिक्षामभिघारयति । तूष्णीमेककपालम् । आर्द्रो भुवनस्य इति चरोरुद्वासनम् । दृꣳह गा दृꣳह गोपतिं मा वो यज्ञपती रिषत् आमिक्षामुद्वास्य । अभुक्तेन वाससा संशोध्य । यत् संवर्तते सामिक्षा । यदन्यत्तद्वाजिनम् । आमिक्षां द्वयोः पात्रयोरुद्धृत्य वाजिना एकदेशेनोपसिञ्चति । आशयपात्र उपस्तीर्य एककपालमुद्वास्य । अलङ्करणकाले आमिक्षावर्जं सर्वेषामलङ्करणम् । आज्येनैककपालमभिपूरयति । आविः पृष्ठं वा कृत्वा । प्रथमप्रयोगे व्याहृतीभिर्हवींष्यासादयति । द्वितीयादिषु प्रियेणेति । एवं शुनासीरीयायामपि । उत्करे वाजिनम् ।</p>
<p>यजमानः - यज्ञोऽसि इति चतुष्कृत्वः आग्नेयसावित्रसारस्वतपौष्णानभिमृशति । इदमिन्द्रियममृतं वीर्यमनेनेन्द्राय पशवो चिकित्सन् । तेन देवा अवतोपमामिहेषमूर्जं यशस्सह ओजस्सनेयं शृतं मयि श्रयताम् ॥ यत्पृथिवीमचरत्तत्प्रविष्टं येनासिञ्चद्बलमिन्द्रे प्रजापतिः । इदं तच्छुक्रं मधु वाजिनीवद्येनोपरिष्टादधिनोन्महेन्द्रं पयस्या मां धिनोतु द्वाभ्यां आमिक्षाम् । अयं यज्ञः सर्वाणि हवींषि । यो नः कनीय इह कामयाता अस्मिन् यज्ञे यजमानाय मह्यम् । अपत मरुतो भुवनान्नुदन्तामहं प्रजां वीरवतीं विदेय इति मारुतम् । ममाग्ने पञ्चहोता१ ।</p>
<p>अथाग्निमन्थनम् । अग्नेर्जनित्रमसि अधिमन्थनशकलं निदधाति । वृषणौ स्थ: प्राञ्चौ दर्भौ । उर्वश्यसि अधरारणिमादत्ते । पुरूरवाः उत्तरारणिम् । देवो वाꣳ सविता मध्वानक्तु आज्यस्थाल्या बिलेऽङ्त्वा । घृतेनाक्ते वृषणं दधाथाम् उभे अभिमन्त्र्य । आयुरसि समवधाय । अग्नये मथ्यमानायानुब्रू३हि सम्प्रेष्यति । प्रथमायां त्रिरनूक्तायां त्रि: प्रदक्षिणमग्निं मन्थति । गायत्रं छन्दोऽनुप्रजायस्व प्रथमम् । त्रैष्टुभं छन्दोऽनुप्रजायस्व द्वितीयम् । जागतं छन्दोऽनुप्रजायस्व तृतीयम् । ततो यथा प्राशु मन्थति । जातायाऽनुब्रू३हि जाते सम्प्रेष्यति । प्रह्रियमाणायानुब्रू३हि प्रहरन् सम्प्रेष्यति । भवतं नस्समनसौ समोकसावरेपसौ । मा यज्ञꣳ हिꣳसिष्टं मा यज्ञपतिं जातवेदसौ शिवौ भवतमद्य न: अग्रेणोत्तरं परिधिमाहवनीये प्रहरति सन्धिना वा । ततः स्रुवेणाज्यमादाय अग्नावग्निश्चरति प्रविष्ट ऋषीणां पुत्रो अधिराज एष: । स्वाहाकृत्य ब्रह्मणा ते जुहोमि मा देवानां मिथुया कर्भागधेयꣴ् स्वाहा । प्रहृत्य स्रुवेणाभि जुहोति । प्रविष्टायाग्नय इदम् ।</p>
<p>अयं वेद इत्यादि । त्रीन् प्रयाजानिष्ट्वा समानयनम् । तेन चतुर्थप्रभृतीन् चतुरो यजति । सर्वमौपभृतमानीय उत्तमाविष्ट्वा प्रत्याक्रम्य शेषेण ध्रुवामभिघार्येत्यादि । पृषदाज्यधानीमन्ततः । नोपभृतम्</p>
<p>यजमानः - आदितश्चतुर्भिश्चतुरोऽनुमन्त्र्य चतुर्थस्यानुमन्त्रणेन दुरः प्रभृतीन्स्त्रीनुत्तमेन शेषौ ।</p>
<p>अध्वर्युः - आयतने स्रुचौ सादयित्वा आज्यभागाविष्ट्वा आग्नेयस्य प्रचारः । ततः सोमस्य । सोमस्याहं देवयज्यया वृत्रहा भूयासम् । तत उपांशु सवितुः प्रचारः । सवित्रे (उपांशु) अनुब्रूहि (उच्चैः)। सवितारं (उपांशु) यज (उच्चैः) । सवित्र इदम् । सवितुरहं &mdash; अन्नादो भूयासम् । सरस्वत्या अनुब्रूहि । सरस्वतीं यज । सरस्वत्या इदम् । सरस्वत्या अहं देवयज्यया वाचमन्नाद्यं पुषेयम् । पूष्णेऽनुब्रूहि । पूषणं यज । पूष्ण इदम् । पूष्णोऽहं देवयज्यया प्रजनिषीय प्रजया पशुभिः । मरुद्भ्योऽनुब्रूहि । मरुतो यज । मरुद्भ्य इदम् । मरुतामहं देवयज्ययेन्द्रियाव्यन्नादो भूयासम् । स्रुवेण आमिक्षां द्विर्द्विरवद्यति द्वयोः पात्रयोः । पञ्चावत्तिनः पश्चार्धात्तृतीयमप्यवद्यति । विश्वेभ्यो देवेभ्योऽनुब्रूहि । विश्वान् देवान् यज । विश्वेभ्यो देवेभ्य इदम् । विश्वेषां देवानामहं देवयज्यया प्राणैस्सायुज्यं गमेयम् । तत एककपालमुद्धृत्य बर्हिषदं कृत्वा उपस्तीर्य तूष्णीं कृत्स्नं पुरोडाशमवदाय स्रुवेण सर्वमाशयमन्वानीय अभिघार्य उपांशु प्रचारः । द्यावापृथिवीभ्यां (उपांशु) अनुब्रूहि (उच्चैः) । द्यावापृथिवी (उपांशु) यज (उच्चैः) । द्यावापृथिवीभ्यामिदम् । द्यावापृथिव्योरहं देवयज्ययोभयोर्लोकयोर् ऋध्यासम् । प्रत्याक्रम्य चतुर्भिर्मासनामभिरेककपालमभिजुहोति । मधुश्च स्वाहा । मधव इदम् । माधवश्च स्वाहा । माधवायेदम् । शुक्रश्च स्वाहा । शुक्रायेदम् । शुचिश्च स्वाहा । शुचय इदम् । न पार्वणहोमः । नारिष्ठादि ।</p>
<p>आग्नेय सावित्र सारस्वत पौष्णानां विरुज्य प्राशित्रम् । तेषामेव चतुर्धाकरणम् । दक्षिणाकाले प्रथमजो वत्सः, तमन्तर्वेदि निधाय । रुद्राय गां इति प्रतिग्रहः । अनूयाजकाले पृषदाज्यं जुह्वामानीय पृषदाज्यधानीमुपभृतं कृत्वा तेन नवानूयाजान् यजति । देवान् यज इति प्रथमं सम्प्रेष्यति । यज यज इतीतरान् । प्रथमविकाराश्चत्वारः । पूर्वार्धे समिधि जुहोति । तेषां प्रजावान् भूयासमित्यनुमन्त्रणम् । सर्वत्र अग्नय इदम् । बर्हिषोऽहं देवयज्यया प्रजावान् भूयासम् । द्वारामहं देवयज्यया प्रजावान् भूयासम् । उषासानक्तयोरहं देवयज्यया प्रजावान् भूयासम् । जोष्ट्र्योरहं देवयज्यया प्रजावान् भूयासम् । पञ्चमप्रभृति चतुरो मध्ये, पशुमान् भूयासमिति तेषामनुमन्त्रणम् । ऊर्जाहुत्योरहं देवयज्यया पशुमान् भूयासम् । दैव्ययोर्होत्रोरहं देवयज्यया पशुमान् भूयासम् । तिसृणां तिसृणां देवीनामहं देवयज्यया पशुमान् भूयासम् । नराशꣳसस्याहं देवयज्यया पशुमान् भूयासम् । नवमेनेतराननु संभिनत्ति । अग्नेस्स्विष्टकृतोऽहं देवयज्ययायुष्मान् यज्ञेन प्रतिष्ठां गमेयम् । प्रस्तराञ्जनेऽपि पृषदाज्यधानी उपभृद्वद्भवति । प्रस्तरप्रहरणकाले शाखया सह प्रहरणम् । अग्नय इदम् । अग्नेरहमुज्जितिम् । सोमायेदम् । सोमस्याहमुज्जितिम् । अग्नय इदम् । अग्नेरहमुज्जितिम् । सोमायेदम् । सोमस्याहमुज्जितिम् । सवित्र इदम् । सवितुरहमुज्जितिम् । सरस्वत्या इदम् । सरस्वत्या अहमुज्जितिम् । पूष्ण इदम् । पूष्णोऽहमुज्जितिम् । मरुद्भ्य इदम् । मरुतामहमुज्जितिम् । विश्वेभ्यो देवेभ्य इदम् । विश्वेषां देवानामहमुज्जितिम् । द्यावापृथिवीभ्यामिदम् । द्यावापृथिव्योरहमुज्जितिम् । एमा अग्मन् &mdash; यज्ञो म आगच्छतु । संवत्सरीणाꣲ् स्वस्तिमाशासे । अग्नीद्गमयेत्यादि । तिसृभिः संस्रावहोमः ।</p>
<p>अथ वाजिनपात्र उपस्तीर्य अन्तर्वेदि बर्हिरनुविषिञ्चन् वाजिनं गृह्णाति । वाजिभ्योऽनुब्रू३हि इति सम्प्रेष्यति । नाभिघारयति । वाजिनो यज इति वषट्कृतानुवषट्कृते चमसेन जुहोति । वाजिभ्य इदम् । अनुवषट्कृते अग्नये स्विष्टकृत इदम् । प्रत्याक्रम्य शेषेण दिग्यागः । दिशस्स्वाहा । दिग्भ्य इदम् । प्रदिशस्स्वाहा । प्रदिग्भ्य इदम् । आदिशस्स्वाहा । आदिग्भ्य इदम् । विदिशस्स्वाहा । विदिग्भ्य इदम् । इति प्रतिदिशं जुहोति । उद्दिशस्स्वाहा । उद्दिग्भ्य इदम् । इति मध्ये । स्वाहा दिग्भ्यः । दिग्भ्य इदम् । पश्चादारभ्य पूर्वपर्यन्तं हुत्वा । नमो दिग्भ्यः इत्युपस्थाय शेषं होत्रे प्रयच्छति । होता तदञ्जलिना प्रतिगृह्य सर्वे समुपहूय भक्षयन्ति । असावसावुपह्वयस्वेति कर्मनामधेयेनामन्त्रयते । होताध्वर्युर्ब्रह्माग्नीद्यजमानश्च । उपहूत इति प्रतिवचनम् । होता प्रथमो भक्षयति यजमान उत्तमः । वाजिनां भक्षो अवतु वाजो अस्मान् रेतस्सिक्तममृतं बलाय । स न इन्द्रियं द्रविणं दधातु मा रिषाम वाजिनं भक्षयन्तः । तस्य ते वाजिभिर्भक्षङ्कृतस्य वाजिभिस्सुतस्य वाजिपीतस्य वाजिनस्योपहूतस्योपहूतो भक्षयामि इति भक्षयन्ति । हविश्शेषभक्षणादि ।</p>
<p>अग्नेर्वोऽपन्नगृहस्य सदसि सादयामि सुम्नाय सुम्निनीस्सुम्ने मा धत्त धुरि धुर्यौ पात इति तिसृणामासादनम् । प्रायश्चित्तान्ते त्रीणि समिष्टयजूंषि जुहोति । यज्ञ यज्ञं गच्छ यज्ञपतिं गच्छ स्वां योनिं गच्छ स्वाहा । यज्ञायेदम् । एष ते यज्ञो यज्ञपते सह सूक्तवाकस्सुवीरस्स्वाहा । यज्ञपतय इदम् । देवागातुविद इत्यादि । दधिक्राव्ण्णो अकारिषं जिष्णोरश्वस्य वाजिनः । सुरभि नो मुखा करत्प्र ण आयूꣳषि तारिषत् ॥ इदꣳ हविः प्रजननम्मे अस्तु दशवीरꣳ सर्वगणꣴ् स्वस्तये । आत्मसनि प्रजासनि पशुसन्यभयसनि लोकसनि वृष्टिसनि । अग्निः प्रजां बहुलां मे करोत्वन्नं पयो रेतो अस्मासु धत्त । रायस्पोषमिषमूर्जमस्मासु दीधरत्स्वाहा उभाभ्यामामिक्षाभक्षणम् । यज्ञ शं च म वर्जम् । वृष्टिरसि वृश्च मे पाप्मानमृतात्सत्यमुपागाम् अप उपस्पृश्य । ब्राह्मणाꣲ्स्तर्पयितवै । सिद्धमिष्टिस्सन्तिष्ठते ।</p>
<p>वपनम् :-</p>
<p>अथ पौर्णमास्या यजेत । पुनर्विहृत्य । तस्यान्ते यजमानः केशश्मश्रूपपक्षाणां वपनं करोति । अध्वर्युः तूष्णीं श्मश्रूपपक्षयोरुन्दनं कृत्वा वापयित्वा ततः प्रसूता देवेन सवित्रा दैव्या आप उन्दन्तु ते तनुं दीर्घायुत्वाय वर्चसे इति केशानामुन्दनं करोति । त्रेणीं शललीं इक्षुकाण्डं च गृहीत्वा कृष्णायसेन ताम्रमिश्रेण क्षुरेण करोति । ऋतमेव परमेष्ठ्यृतं नात्येति किं चन । ऋते समुद्र आहित ऋते भूमिरियꣴ् श्रिता । अग्निस्तिग्मेन शोचिषा तप आक्रान्तमुष्णिहा । शिरस्तपस्याहितं वैश्वानरस्य तेजसा । ऋतेनास्य निवर्तये सत्येन परिवर्तये । तपसास्यानुवर्तये शिवेनास्योपवर्तये शग्मेनास्याभिवर्तये इति केशान् छिनत्ति । न तु निर्मूलान् करोति ।</p>
<p>यजमानः - तदृतं तत्सत्यं तद्व्रतं तच्छकेयं तेन शकेयं तेन राध्यासं इति जपित्वा ब्राह्मण एकहोतेत्यनुवाकं च जपति । ब्राह्मण एकहोता । स यज्ञः । स मे ददातु प्रजां पशून् पुष्टिं यशः । यज्ञश्च मे भूयात् ॥ अग्निर्द्विहोता । स भर्ता । स मे ददातु प्रजां पशून् पुष्टिं यशः । भर्ता च मे भूयात् ॥ पृथिवी त्रिहोता । स प्रतिष्ठा । स मे ददातु प्रजां पशून् पुष्टिं यशः । प्रतिष्ठा च मे भूयात् ॥ अन्तरिक्षं चतुर्होता । स विष्ठाः । स मे ददातु प्रजां पशून् पुष्टिं यशः । विष्ठाश्च मे भूयात् ॥ वायुः पञ्चहोता । स प्राणः । स मे ददातु प्रजां पशून् पुष्टिं यशः । प्राणश्च मे भूयात् ॥ चन्द्रमाष्षड्ढोता । स ऋतून् कल्पयाति । स मे ददातु प्रजां पशून् पुष्टिं यशः । ऋतवश्च मे कल्पन्ताम् ॥ अन्नꣳ सप्तहोता । स प्राणस्य प्राणः । स मे ददातु प्रजां पशून् पुष्टिं यशः । प्राणस्य च मे प्राणो भूयात् ॥ द्यौरष्टहोता । सोऽनाधृष्यः । स मे ददातु प्रजां पशून् पुष्टिं यशः । अनाधृष्यश्च भूयासम् ॥ आदित्यो नवहोता । स तेजस्वी । स मे ददातु प्रजां पशून् पुष्टिं यशः । तेजस्वी च भूयासम् ॥ प्रजापतिर्दशहोता । स इदꣳ सर्वम् । स मे ददातु प्रजां पशून् पुष्टिं यशः । सर्वं च मे भूयात् ॥</p>
<p>अन्तरालव्रतानि :-</p>
<p>तस्य पर्वसु अन्तरालव्रतानि । न मांसमश्नाति । न स्त्रियमुपैति । ऋत्वे वा जायाम् । नोपर्यास्ते । जुगुप्सेतानृतात् । प्राङ् शेते । अमध्वश्नाति । मध्वशनं स्यादित्येकम् । व्यञ्जनार्थमित्यपरम् । एवमेव सर्वेषु चातुर्मास्यान्तरालेषु व्रतं चरति । प्रथमे त्वेव संवत्सरे व्रतं चरेत् । यथाप्रयोगमित्यौपमन्यवः१ ।</p>
<p>इति वैश्वदेवपर्व</p>
<p></p>
<p>॥ अथ वरुणप्रघासाः ॥</p>
<p>ततश्चतुर्षु मासेषु आषाढ्यां श्रवणायां वोदवसाय वरुणप्रघासैर्यजते । प्ररूढकक्षे यष्टव्यमिति बह्वृचब्राह्मणम् । तस्य वैश्वदेववत्कल्पः । वेदौ कृत्वाग्रेण गार्हपत्यं समे प्राची वेदी भवतः । यूकोन सार्धविंशत्यङ्गुलपरिमितव्यासार्ध सूत्रभ्रमणेन गार्हपत्यायतनं कृत्वा तत्पौरस्त्यात् पृष्ठ्याश्शङ्कोः पञ्चारात्नौ देशे शङ्कुः । स उत्तरवेदि पश्चिमप्रान्तः । तत्पुरस्तात्सार्धारत्नौ उत्तरवेदि पूर्वप्रान्तशङ्कुं च निहत्य तयोश्शङ्क्वोः यावत्प्रमाणा रज्जुः स्यादित्यादि विधिना उत्तरवेद्यर्थं षट्त्रिंशदङ्गुलं समचतुरश्रं कृत्वा गार्हपत्यायतनोत्तरवेदिमध्यशङ्क्वोः रज्जुं निपात्य आयामं पञ्चधा कृत्वेत्यादि विधिना मध्यान्मध्यपक्षेणैव किञ्चिदून एकोनत्रिंशदङ्गुलव्यासार्धपरिमितं (२८.७२अङ्गुलम् । २८.२४ तिलाः) करोति । उत्तरवेदेः पश्चात् साष्टाङ्गुलद्व्यरत्नौ उत्तरवेदेः पुरस्ताच्चतुरङ्गुलदेशे शङ्कुद्वयं उत्तरवेद्यर्थं निखाय वेद्यायामोष्टधाकार्य इत्यादि त्रिका तिर्यगित्यन्तं प्रकृतिवत्कृत्वा । त्रिके श्रोणी सार्धत्रिकार्धे त्वंसौ कुर्यात् । उत्तरवेद्यनुरोधेन श्रोण्यंसयोरन्तरालवृद्धिः । अत एव सन्नमनमपि स्वल्पमेव कार्यम् । ततः श्रोणीशङ्कुद्वयसंलग्नतया दक्षिणोत्तरसूत्रे समतया धृते दक्षिणश्रोणेर्दक्षिणतः प्रादेशमात्रे शङ्कुं निखाय तद्दक्षिणतः चतुःपञ्चाशदङ्गुले शङ्कुं निहन्यात् । ते दक्षिणविहारस्य वेदिश्रोणी । एवमंसशङ्कुद्वयसंलग्नतया दक्षिणोत्तरसूत्रे समतया धृते दक्षिणांसाद्दक्षिणतः एकविंशत्यङ्गुले प्रादेशमात्रे वा शङ्कुं निखाय तद्दक्षिणतः षट्त्रिंशदङ्गुले शङ्कुं निहन्यात् । तौ दक्षिणविहारवेद्यंसौ । प्रकृतिवच्च दक्षिणविहारसन्नमनम्१ ।</p>
<p>अथापरं बौधायनस्य तु मतेन पाशुबन्धिकी उत्तरा दार्शिकी दक्षिणेति । न तु तिर्यक्त्वेन समे । अर्था यथा सिध्यन्ति तथाभावलक्षणं तिर्यक्त्वम् । अस्मिन्कल्पे सार्धविंशत्यङ्गुलपरिमित व्यासार्धसूत्रभ्रमणेन गार्हपत्यायतनं कृत्वा । तत्पौरस्त्यात् पृष्ठ्याः शङ्कोः अरत्निद्वयं विशं त्यक्त्वा शङ्कुं निहन्यात् । स उत्तरस्या वेदेः (महावेदेः) पश्चिमप्रान्तः । तत्पुरस्तात् षडरत्नौ शङ्कुः । स उत्तरस्या वेदेः (महावेदेः) पूर्वप्रान्तशङ्कुः । चतुर्भिररत्निभिः पश्चात्तिर्यक् । षड्भिररत्निभिः प्राची । त्रिभिररत्निभिः पुरस्तात्तिर्यक् । यावत्प्रमाणा रज्जुस्स्यादित्यादि विधिना महावेदिं कृत्वा पूर्वप्रान्तशङ्कोः चतुरङ्गुले पश्चात् शङ्कुः । तत्पश्चात् षट्त्रिंशदङ्गुले शङ्कुः । अत्रापि यावत्प्रमाणा इत्यादि विधिना षट्त्रिंशदङ्गुलात्मकं समचतुरश्रं करोति । महावेदेः दक्षिणस्याः श्रोण्याः पृथमात्रं ( बाह्वोरन्तरालं ) सञ्चरमवशिष्य शङ्कुं निहन्ति । तद्दक्षिणतः द्वात्रिंशदङ्गुले चतुष्षष्ठ्यङ्गुले च शङ्कुः । द्वात्रिंशदङ्गुले निहताच्छङ्कोः पुरस्तात् षडरत्नौ शङ्कुः । एवं षडरत्निप्रमाणकं दार्शपूर्णमासिकं वेदिं कल्पयित्वा पूर्वस्मिन्प्रान्ते वेद्यामेव चतुर्विंशतिप्रमाणकं चतुरश्रमाहवनीयं करोति । एषः दक्षिणविहारः ।</p>
<p>अग्रेण गार्हपत्यं समे प्राची वेदी द्वे भवतः । प्राक्त्वेन समे न तिर्यक्त्वेन ।</p>
<p>तत्र श्लोकाः१ =</p>
<p>गार्हपत्यपुरश्शङ्कोः द्व्यरत्नौ शङ्कुरिष्यते ।</p>
<p>ततश्चतुररत्नौ तु पृष्ठ्या तु षडरत्निका ॥</p>
<p>पाशिन्युभयतः पाशं स्याच्चत्वारिंशदङ्गुले ।</p>
<p>लक्षणं मध्यमे शङ्कौ पूर्वशङ्कौ च पाशकौ ॥</p>
<p>प्रतीच्यामन्तरा तु स्याच्छ्रोणी द्वयमरत्नितः ।</p>
<p>कुर्युर्व्यत्यासतश्चांसौ यथाश्रोणी प्रकल्पयेत् ॥</p>
<p>द्व्यङ्गुलाद्यन्तरं हित्वा वेदिं कुर्यात्तु दक्षिणाम् ।</p>
<p>श्रोण्यंसयोर्दक्षिणयोः पाशावामुच्य पूर्ववत् ॥</p>
<p>लक्षणे रज्जुमायम्य बध्नीयाद्यष्टृमात्रया ।</p>
<p>तया दक्षिणवेदेस्तु तिर्यङ्मान्यार्जवं भवेत् ॥</p>
<p>द्व्यङ्गुलादिषु शङ्कुस्स्यात्ततो दक्षिणतोऽपि च ।</p>
<p>द्व्यरत्नौ शङ्कुरेवं स्यात् व्यत्ययादंसकल्पना ॥</p>
<p>वेदिद्वयस्य श्रोण्यंसौ विस्तारायामतः समम् ।</p>
<p>उदग्वेदेः पुरश्शङ्कोः मध्यमात् परतो भवेत् ॥</p>
<p>शम्यामत्रे तथा शङ्कुः तयोः शङ्क्वोश्च पार्श्वयोः ।</p>
<p>अष्टादशाङ्गुलेषु स्युः चत्वारश्शङ्कवो मताः ॥</p>
<p>एवमुत्तरवेद्यां तु भवेदुत्तरवेदिका ।</p>
<p>अबाधित्वोत्तरां वेदिं नमयेद्वेदिमुत्तराम् ॥</p>
<p>प्राक्त्वमुत्तरवेदेस्तु अञ्जसान्यत्र गौणतः ।</p>
<p>वरुणप्रघासवेदिकारिकायाः पाठान्तरम् :-</p>
<p>गार्हपत्य पुरश्शङ्कोः द्व्यरत्नौ शङ्कुरिष्यते ।</p>
<p>ततश्चतुररत्नौ च पृष्ठ्या तु षडरत्निका ॥</p>
<p>पाशिन्युभयतः पश्चात् स्याच्चत्वारिंशदङ्गुले ।</p>
<p>लक्षणं मध्यमे शङ्कौ पूर्वशङ्कौ च पार्श्वकौ ॥</p>
<p>प्रतिमुच्याङ्कमाकृष्य श्रोणी द्वयमरत्नितः ।</p>
<p>कुर्याद्व्यत्यासतश्चांसौ यथाश्रोणि प्रकल्पयेत् ॥</p>
<p>द्व्यङ्गुलाद्यन्तरं हित्वा वेदिं कुर्वीत दक्षिणाम् ।</p>
<p>श्रोण्यंसयोर्दक्षिणयोः पाशावामुच्य पूर्ववत् ॥</p>
<p>लक्षणे रज्जुमागन्तुं बध्नीयादिष्टमात्रया ।</p>
<p>तया दक्षिणवेदेस्तु तिर्यङ्मान्यार्जवं भवेत् ॥</p>
<p>द्व्यङ्गुलादिषु शङ्कुस्स्यात्ततो दक्षिणतोऽपि च ।</p>
<p>द्व्यरत्नौ शङ्कुरेवं स्यात् व्यत्ययादंसकल्पना ॥</p>
<p>वेदिद्वयस्य श्रोण्यंसौ विस्तारायामतः समाः ।</p>
<p>तावतीं रज्जुमित्यादि विधिमान नं द्वयोः ॥</p>
<p>अबाधित्वोत्तरां वेदिं नमयेद्वेदिमुत्तराम् ।</p>
<p>दक्षिणस्यास्तु नमनं वेदेः प्रकृतिवद्भवेत् ॥</p>
<p>उत्तरस्याः पुरश्शङ्कोः मध्यमात् परतस्तथा ।</p>
<p>शम्यामत्रे भवेच्छङ्कुः तयोः शङ्क्वोश्च पार्श्वयोः ॥</p>
<p>अष्टादशाङ्गुलेषु स्युः चत्वारश्शङ्कवो मताः ।</p>
<p>एवमुत्तरवेद्यां तु भवेदुत्तरवेदिका ॥</p>
<p>एकविंशत्यङ्गुले स्यात् भ्रमणं गार्हपत्यके ।</p>
<p>अन्तरालादि विहिता दक्षिणाग्नेश्च कल्पनम् ॥</p>
<p>प्राक्त्वमुत्तरवेदे स्यात् अञ्जसान्यत्र गौणतः ॥</p>
<p>॥ इति वरुणप्रघासवेदिलक्षणकारिकाः ॥</p>
<p>वरुणप्रघासानां विशेष नियमाः :-</p>
<p>उत्तरे विहारेऽध्वर्युश्चरति दक्षिणे प्रतिप्रस्थाता । उभयत्र कृत्स्नं तन्त्रम् । अपि पत्नीसंयाजाः । एकवत्सम्प्रैषौ द्विवद्ब्रह्मानुजानाति । ब्रह्मन् प्रोक्षिष्यामीत्युक्ते प्रोक्षतं यज्ञमित्यादि निदर्शनम् । ओं निर्वपतं, अनुप्रहरतं, अगतमिति च लभ्यते । यदेवाध्वर्युः करोति तत्प्रतिप्रस्थाता करोति । कृतानुकारित्वं प्रतिप्रस्थातुः । यत्किञ्च वाचाकर्मिणमध्वर्युरेव कुर्यात्१ । युगपत्कालान् वा निगदान्२ । साधारण द्रव्यांश्च संस्कारानध्वर्युरेव करोति । यथा गार्हपत्यपरिस्तरण होतृषदनकल्पन ब्रह्मयजमानासनादि ।</p>
<p>इदं तस्मा इदमहमग्निज्येष्ठेभ्यो व्रतोपायनीयमेता आचरन्त्युभावग्नी देवा देवेषु कस्त्वा युनक्त्यङ्गिरसो मास्य दशहोता समिद्धो अग्निर्देवाः पितरोऽशिश्रेम पृथिवी होता प्रयाजादि वषट्कारप्रदान त्यागानुमन्त्रणं भूयस्येहि सप्तहोतैमा अग्मन्त्सा मे सत्याशीः परिवत्सरीणां विष्णोश्शंयोरिडास्मान् या सरस्वती वसुमान् यज्ञो यो नस्सपत्नो यो रण इत्येते याजमानमन्त्रास्सकृत् । अन्येषां मन्त्राणामावृत्तिः ।</p>
<p>कर्मारम्भः, महावेदिकरणम् :-</p>
<p>वरुणप्रघासैर्यक्ष्ये ३। समारोप्य देवयजनं गत्वा उद्धत्य अवोक्ष्य । गार्हपत्यदक्षिणाग्न्योरायतने कल्पयित्वा । मथित्वा लौकिकाग्नौ वा उपावरोह्य आयतने निधाय । विद्युदसि । एषु वरुणप्रघासेषु प्रतिप्रस्थातारं त्वां वृणीमहे । शौल्बमानेन वेदिद्वयमानं कृत्वा । त्वया वेदिमित्यादि उभौ वेदौ कुरुतः । स्फ्यादानादि वेदिकर्म द्वौ कुरुतः । यजमानः क्रमेण उभयोर्याजमानान् पठेत् । यजमानः - चतुश्शिखण्डा इति द्विः वेदी सम्मृज्यमाने । यो मा हृदा इति द्विः स्तम्बयजुर्ह्रियमाणे । अन्तरा वेदी प्रतिप्रस्थातुस्सञ्चरः । अपरेणोत्तरां वेदिं स्तम्बयजुर्हरन्नाध्वर्युमभिपरिहरति । उत्करे निवपति । समान उत्करः । आग्नीध्रः तन्त्रेण उभयं गृह्णाति । यजमानः - इदं तस्मा इति सकृत् उत्करमभिगृह्यमाणम् । ऋतमसि इति पूर्वपरिग्रहः । यजमानः - यज्ञस्य त्वा इति द्विः वेदी परिगृह्यमाणे । समुद्धतस्याग्नीध्रः । पर्यायेण उत्करे त्रिर्निवपति । यजमानः - यदुद्घ्नन्तो जिहिꣳसिम पृथिवीं &mdash; भुवनेभिरस्तु इति द्विः वेदी उद्धन्यमाने । इमां नरा इत्यध्वर्युरेव । देवस्य सवितुस्सवे इत्यागीध्रः क्रमेण । यजमानः - भूमिर्भूत्वा इति द्विः वेदी क्रियमाणे । मध्ये सन्नततरे इत्यन्ते कृते अध्वर्युः स्फ्येन एकयत्नेन दक्षिणवेदेः उत्तरां श्रोणिमारभ्य उत्तरस्याः दक्षिणांसपर्यन्तं एकां रेखां करोति ।</p>
<p>उत्तरवेदिकरणम् :-</p>
<p>अथोत्तरवेदिमुपवपति । शम्यां पुरस्तादुदगग्रान्निधाय । स्फ्येनोदीचीमभ्यन्तरं परिलिखति वित्तायनी मेऽसि । अप उपस्पृश्य । एवं दक्षिणतः प्राचीम् तिक्तायनी मेऽसि । पश्चादुदीचीम् अवतान्मा नाथितम् । उत्तरतः प्राचीम् अवतान्मा व्यथितम् । उत्तरस्माद्वेद्यंसादुदक्प्रक्रमे चात्वालः । तमुत्तरवेदिवत्तूष्णीं शम्यया परिमित्य । देवस्य त्वा &mdash; हस्ताभ्यामाददेऽभ्रिरसि नारिरसि अभ्रिमादाय । परिलिखितꣳ रक्षः परिलिखिता अरातय इदमहꣳ रक्षसो ग्रीवा अपि कृन्तामि योऽस्मान्द्वेष्टि यं च वयं द्विष्म इदमस्य ग्रीवा अपि कृन्तामि त्रिः प्रदक्षिणं परिलिख्य । तूष्णीं जानुदघ्नं त्रिवितस्तं वा खात्वोत्तरवेद्यर्थान्पांसून् हरति विदेरग्निर्नभो नामाग्ने अङ्गिरो योऽस्यां पृथिव्यामस्यायुषा नाम्नेहि यत्तेऽनाधृष्टं नाम यज्ञियं तेन त्वाऽऽदधे । सिꣳहीरसि महिषीरसि उत्तरवेद्यां निवपति । एतेनैव विदेरग्निर्नभो नामाग्ने अङ्गिरो यो द्वितीयस्यां पृथिव्यामस्यायुषा नाम्नेहि यत्तेऽनाधृष्टं नाम यज्ञियं तेन त्वाऽऽदधे इति द्वितीयम् । विदेरग्निर्नभो नामाग्ने अङ्गिरो यस्तृतीयस्यां पृथिव्यामस्यायुषा नाम्नेहि यत्तेऽनाधृष्टं नाम यज्ञियं तेन त्वाऽऽदधे इति तृतीयम् । तूष्णीं चतुर्थं हृत्वा । सिꣳहीरसि महिषीरसि इति निवपति । उरु प्रथस्वोरु ते यज्ञपतिः प्रथतां प्रथयित्वा । ध्रुवासि शम्यया संहत्य । देवेभ्यः कल्पस्व अभिमन्त्र्य । देवेभ्यश्शुन्धस्व अद्भिरवोक्ष्य । देवेभ्यश्शुम्भस्व सिकताभिरवकीर्य । प्रोक्षणीशेषमुत्तरत उत्तरवेद्यै निनीय । आपो रिप्रं निर्वहत स्फ्येनोदीचीमेकस्फ्यां निस्सार्य । विभ्राड्बृहत्पिबतु सोम्यं मध्वायुर्दधद्यज्ञपतावविह्रुतम् । वातजूतो यो अभिरक्षति त्मना प्रजाः पिपर्ति बहुधा विराजति उत्तरवेद्या अन्तान्थ्संमृशति । अथास्या मध्ये प्रादेशमात्रीं गोपदमात्रीमश्वशफमात्रीं वोत्तरनाभिं चतुस्स्रक्तिं कृत्वा । चतुश्शिखण्डे युवती कनीने घृतप्रतीके भुवनस्य मध्ये । तयोर्देवा अधि सं वसन्त उत्तमे नाक इह मादयन्तां उभे अभिमन्त्र्य ।</p>
<p>इन्द्रघोषस्त्वा वसुभिः पुरस्तात्पातु पुरस्तात्प्रत्यङ् तिष्ठन्नुत्तरवेदिं प्रोक्षति । मनोजवास्त्वा पितृभिर्दक्षिणतः पातु दक्षिणतः । प्रचेतास्त्वा रुद्रै: पश्चात्पातु पश्चात् । विश्वकर्मा त्वादित्यैरुत्तरतः पातु उत्तरत: । त्वष्टा त्वा रूपैरुपरिष्टात्पातु मध्यम् । प्रोक्षणीशेषं दक्षिणत उत्तरवेद्यै निनयेत् शुचा त्वार्पयामि पाप्मन् । आपो रिप्रं निर्वहत पूर्ववदेकस्फ्यां दक्षिणतो निस्सार्य ।</p>
<p>अग्निप्रणयनम् :-</p>
<p>अध्वर्युः प्रतिप्रस्थाता च गार्हपत्ये प्रणयनीयमिध्ममादीप्य सिकताभिरुपयम्य गार्हपत्यादाहवनीयार्थं ज्वलन्तमुद्धरति१ । नोद्यतहोमौ जुहुतः । अग्नये प्रणीयमानायानुब्रू३हि । अध्वर्युरेव सम्प्रेष्यति । अध्वर्युः दक्षिणाग्निं प्रणयति । प्रथमायां त्रिरनूक्तायां उपयमनीभिरुपयम्य हरति । अन्तरा वेदी प्रतिप्रस्थाता प्रतिपद्यते । ऊर्णावन्तं प्रथमस्सीद योनिमिति होतुरभिज्ञाय । अन्यस्मा अग्निं प्रदाय, उत्तरवेद्या उपर्यग्नौ धार्यमाणे जुह्वां पञ्चगृहीतं गृहीत्वा । सर्वत्र हिरण्यमुपास्यन्नक्ष्णयोरुत्तरवेदिमुत्तरनाभिं वा व्याघारयति । सिꣳहीरसि सपत्नसाही स्वाहा । सिꣴ्ह्या इदम् । दक्षिणमंसम् । सिꣳहीरसि सुप्रजावनिस्स्वाहा । सिꣴ्ह्या इदम् । उत्तरां श्रोणिम् । सिꣳहीरसि रायस्पोषवनिस्स्वाहा । सिꣴ्ह्या इदम् । दक्षिणां श्रोणिम् । सिꣳहीरस्यादित्यवनिस्स्वाहा । सिꣴ्ह्या इदम् । उत्तरमंसम् । सिꣳहीरस्यावह देवान् देवयते यजमानाय स्वाहा । सिꣴ्ह्या इदम् । मध्यम् । भूतेभ्यस्त्वा स्रुचमुद्गृह्य । नात्र परिधयः । प्रतिप्रस्थाता स्व आहवनीयदेशं प्राप्य न व्याघारणम् । उभावपि अग्नेर्भस्मास्यग्नेः पुरीषमसि ऊर्णास्तुकां निधत्तः । अग्ने बाधस्व विमृधो नुदस्वापामीवा अप रक्षाꣳसि सेध । अस्मात्समुद्राद्बृहतो दिवो नोऽपां भूमानमुप नस्सृजेह । यज्ञ प्रतितिष्ठ सुमतौ सुशेवा आ त्वा वसूनि पुरुधा विशन्तु । दीर्घमायुर्यजमानाय कृण्वन्नधामृतेन जरितारमङ्ग्धीह यज्ञः प्रत्यष्ठात् पूर्वोऽध्वर्युः उत्तरवेद्यामग्निं प्रतिष्ठापयति जघन्यः प्रतिप्रस्थाता दक्षिणस्याम् । अग्नेः पुरीषमसि उत्तरत उपयमनीर्न्युप्य । मनुष्वत्त्वा निधीमहि मनुष्वत्समिधीमहि । अग्ने मनुष्वदङ्गिरो देवान्देवायते यज उपसमिध्य । द्वादशगृहीतेन स्रुचं पूरयित्वा सप्त ते अग्ने समिधस्सप्त जिह्वास्सप्त ऋषयस्सप्त धाम प्रियाणि । सप्त होत्रास्सप्तधा त्वा यजन्ति सप्त योनीरा पृणस्वा घृतेन स्वाहा सप्तवत्या पूर्णाहुतिं जुहुतः । अग्नये सप्तवत इदम् ।</p>
<p>ततस्सकृत्सकृद्गृहीत्वा अग्निर्यज्ञं नयतु प्रजानन्मैनं यज्ञहनो विदन् । देवेभ्यो यज्ञं प्रब्रूतात्प्रप्र यज्ञपतिं तिर स्वाहा । अग्नय इदम् । वार्युयज्ञं नयतु प्रजानन्मैनं यज्ञहनो विदन् । देवेभ्यो यज्ञं प्रब्रूतात्प्रप्र यज्ञपतिं तिर स्वाहा । वायव इदम् । आदित्यो नयतु यज्ञं प्रजानन्मैनं यज्ञहनो विदन् । देवेभ्यो यज्ञं प्रब्रूतात्प्रप्र यज्ञपतिं तिर स्वाहा । आदित्यायेदम् । विष्णुयर्ज्ञं नयतु प्रजानन्मैनं यज्ञहनो विदन् । देवेभ्यो यज्ञं प्रब्रूतात्प्रप्र यज्ञपतिं तिर स्वाहा । विष्णव इदम् । चतस्रोऽतिमुक्तीर्जुहुतः१।</p>
<p>॥ अथ द्व्यहकालप्रयोगः ॥</p>
<p>देवा गातुविद इत्यादि अग्नीनन्वादधाति । प्रतिप्रस्थाता ममाग्ने इति स्वाग्नावेव । गार्हपत्यदक्षिणाग्नी अध्वर्युरेवान्वादधाति ।</p>
<p>यजमानः - अग्निं गृह्णामि &mdash;ट्ठवारुणप्रघासꣳ हविरिदमेषां मयि २ अन्वाधीयमानजपमुभयत्र कृत्वा । पश्चादुभयत्र अन्तराग्नी जपः । इह प्रजा विश्वरूपा रमन्तां इति गार्हपत्यान्वाधीयमानजपं अयं पितृणामग्निः इति अन्वाहार्यपचनान्वाधीयमानजपं च सकृत् जपित्वा उत्तरस्य विहारास्योत्तरत उपविश्य इदमहमग्निज्येष्ठेभ्य इति अन्वाहितेषु सकृज्जपति ।</p>
<p>शाखाहरणे पूर्वं प्रतिप्रस्थाता पश्चादध्वर्युः । वायवस्स्थोपायवस्स्थ वत्सानपाकुरुतः । पयस्वतीरोषधय इत्यादि आदित्योपस्थानान्तं सकृत् । अपरेणाहवनीयं वेदिद्वयं दक्षिणातिक्रम्य दक्षिणेन दक्षिणमाहवनीयमवस्थाय उभावग्नी अभिसन्धाय व्रतोपायनम् । देवो वस्सविता प्रार्पयतु श्रेष्ठतमाय कर्मण आ प्यायध्वमघ्निया मरुद्भ्यो देवभागम् इति प्रतिप्रस्थाता । देवो वस्सविता प्रार्पयतु श्रेष्ठतमाय कर्मण आ प्यायध्वमघ्निया वरुणाय देवभागम् इत्यध्वर्युः । उभौ शाखोपगूहनान्तं कुरुतः । वैश्वदेववत् इध्माबर्हिषोराहरणादि । इध्मप्रवश्चनानि निदधातीत्यन्तं कृत्वा । न वेदकरणम् । उपवेषोऽसि इति उपवेषं कृत्वा वसूनां पवित्रमसि इति शाखापवित्रं कुरुतः ।</p>
<p>यजमानः - त्रिवृत्पलाशे दर्भ इति शाखापवित्रानुमन्त्रणं द्विः । कुम्भीलेपनान्तं कुरुतः । तस्यां रात्र्यां उत्तरवेद्यां यवाग्वाग्निहोत्रं जुहोति । अग्निहोत्रोच्छेषणं द्विधा विभज्य आतञ्चनार्थं निदधाति । हुते सायमग्निहोत्रे यथादैवतं सायंदोहौ दोहयतः । सर्वत्र सान्नाय्ये प्रतिप्रस्थातुः कर्म पूर्वं पश्चादध्वर्योः । आहवनीयं परिस्तीर्येत्यादि ।</p>
<p>यजमानः - आपो देवीश्शुद्धास्स्थ इति द्विरभिमन्त्र्य एता आचरन्ति इति सकृदेव गा आयतीः प्रतीक्षते । त्रयस्त्रिꣳशोऽसि, अयक्ष्मा वः, द्यौश्चेमं, उत्सं दुहन्ति इत्येतान्यनुमन्त्रणानि द्विः । कामधुक्षः प्र णो ब्रूहि मरुद्भ्यो हविरिन्द्रियम् इति प्रतिप्रस्थाता । कामधुक्षः प्र णो ब्रूहि वरुणाय हविरिन्द्रियम् इत्यध्वर्युः । तिस्रो दोहयित्वा । बहुदुग्धि मरुद्भ्यो देवेभ्यो हव्यमाप्यायतां पुनः इति प्रतिप्रस्थाता । बहुदुग्धि वरुणाय देवेभ्यो हव्यमाप्यायतां पुनः इत्यध्वर्युः ।</p>
<p>यजमानः - अमृन्मयं देवपात्रं इति द्विः पिधीयमाने ।</p>
<p>शाखापवित्रं निधाय । प्रातर्दोहाय वत्सानपाकुरुतः । परिस्तरणादि प्रतिप्रस्थाता स्वाग्नावेव ।</p>
<p>यजमानः - उभावग्नी, देवा देवेषु इति सकृज्जपति । प्रागुदयादारंभः । पञ्चर्त्विजः । कर्मणे वामित्यादि ।</p>
<p>॥ सद्यस्कालमाश्रित्य प्रयोगः ॥</p>
<p>देवागातुविद इत्य­ादि अग्नीनन्वादधाति । प्रतिप्रस्थाता ममाग्ने स्वाग्नावेव । गार्हपत्यदक्षिणाग्नी अध्वर्युरेवान्वादधाति ।</p>
<p>यजमानः - अग्निं गृह्णामि &mdash; अद्य यज्ञाय &mdash; इमामूर्जं पञ्चदशीं ये प्रविष्टाः &mdash; वारुणप्रघासꣳ हविरिदमेषां मयि १अन्वाधीयमानजपमुभयत्र कृत्वा । पश्चादुभयत्र अन्तराग्नीजपः । इह प्रजा विश्वरूपा रमन्तां इति गार्हपत्यान्वाधीयमानजपं, अयं पितृणामग्निः इति अन्वाहार्यपचना-न्वाधीयमानजपं च सकृत् जपित्वा उत्तरस्य विहारास्योत्तरत उपविश्य इदमहमग्निज्येष्ठेभ्य इति अन्वाहितेषु सकृज्जपति । शाखाहरणे पूर्वं प्रतिप्रस्थाता पश्चादध्वर्युः । पयस्वतीरोषधय इत्यादि आदित्योपस्थानान्तं सकृत् । अपरेणाहवनीयं वेदिद्वयं दक्षिणातिक्रम्य दक्षिणेन दक्षिणमाहवनीयमवस्थाय उभावग्नी अभिसन्धाय व्रतोपायनम् । वैश्वदेववत् इध्माबर्हिषोराहरणादि । इध्मप्रव्रश्चनानि निदधातीत्यन्तं कृत्वा । न वेदकरणम् । उपवेषोऽसि इति उपवेषं कृत्वा वसूनां पवित्रमसीति शाखापवित्रं कुरुतः।</p>
<p>यजमानः - त्रिवृत्पलाशे दर्भ इति शाखापवित्रानुमन्त्रणं द्विः ।</p>
<p>कुम्भीलेपनान्तं कुरुतः । अत्र वत्सापकरणम् । वायवस्स्थोपायवस्स्थ इति वत्सानपाकुरुतः । परिस्तरणादि प्रतिप्रस्थाता स्वाग्नावेव १ । पञ्चर्त्विजः । कर्मणे वां इत्यादि । ब्रह्मयजमानयोरासनप्रकल्पनं अध्वर्युरेव दक्षिणवेदेर्दक्षिणतः करोति । उत्तरेण गार्हपत्याहवनीयौ दर्भान् संस्तीर्य यथार्थं पात्राणि प्रयुनक्ति । चत्वारिंशत् कपालानि स्थालीद्वयं स्फ्यश्च द्वन्द्वम् । इतराणि वैश्वदेववत्२ । प्रतिप्रस्थातुः शमीमय्यो हिरण्मय्यो वा स्रुचो भवन्ति । एकादश कपालानि स्फ्यश्च द्वन्द्वम् । ऐषीकशूर्पं प्राकृतशूर्पं च अग्निहोत्रहवण्या सह द्वन्द्वम् । न प्राशित्रं नेडापात्रं न योक्त्रं शेषाणि यथार्थानि स्वाग्नेरुत्तरतः । पवित्रकरणादि । ब्रह्मवरणं अध्वर्युरेव करोति साधारणत्वात् । द्वयोश्चापां प्रणयनम् । ब्रह्मन्नपः प्रणेष्यामि इत्यध्वर्युरेव ।</p>
<p>ब्रह्मा:- प्रणयतं यज्ञं देवता वर्धयतम् । युवां नाकस्य पृष्ठेट्ठ&mdash; यजमानं च धत्तम् । ओं प्रणयतम् ।</p>
<p>यजमानः - भूश्च कश्च इति प्रणीताप्रणीयमानानुमन्त्रणं द्विः ।</p>
<p>हविर्निर्वपणम् :-</p>
<p>यजमान हविर्निर्वप्स्यामि इत्यध्वर्युरेव । यजमानः ओं निर्वपतम् । धूरसि इत्युभयोः । सर्वे यवा भवन्ति । अपि वा पौष्णः करम्भपात्राणि मेषाविति यवानाम् । व्रीहीणामितराणि । यवपक्षमाश्रित्य प्रयोगः । अध्वर्युः पौष्णान्तानि पञ्च सञ्चराणि निरुप्य ऐन्द्राग्नं निर्वपति इन्द्राग्निभ्यां जुष्टं निर्वपामि । विरमत्यध्वर्युः३ । ततः प्रतिप्रस्थाता देवस्य त्वाट्ठ&mdash; मरुद्भ्यो जुष्टं निर्वपामि मेष्यर्थान्निर्वपति । अध्वर्युः - वरुणाय जुष्टं निर्वपामि मेषार्थान् निर्वपति । काय जुष्टं निर्वपामि । प्रतिप्रस्थाता ऐषीके शूर्पे करम्भपात्रार्थान् अमात्यसङ्ख्यया एकमधिकं च तूष्णीं चतुरश्चतुरो मुष्टीन्निर्वपति । इदं देवानां इत्यादि । अदित्यास्त्वोपस्थे सादयाम्यग्ने हव्यꣳ रक्षस्व सोम हव्यꣳ रक्षस्व सवितर्हव्यꣳ रक्षस्व सरस्वति हव्यꣳ रक्षस्व पूषन् हव्यꣳ रक्षस्वेन्द्राग्नी हव्यꣳ रक्षेथाम् इत्यन्ते विरमत्यध्वर्युः । प्रतिप्रस्थाता - अदित्यास्त्वोपस्थे सादयामि मरुतो हव्यꣳ रक्षध्वम् । अध्वर्युः - वरुण हव्यꣳ रक्षस्व क हव्यꣳ रक्षस्व । एवं प्रोक्षणादावपि विरमणम् । सशूकायामित्यादि</p>
<p>यजमानः - कस्त्वा युनक्ति स त्वा युनक्तु इति सकृदुक्त्वा सर्वं विहारमनुवीक्षते ।</p>
<p>हविस्संस्काराः :-</p>
<p>ब्रह्मा - प्रोक्षतं यज्ञं &mdash;युवां नाकस्य पृष्ठे &mdash; यजमानं च धत्तम् । ओं प्रोक्षतम्</p>
<p>अध्वर्युः - देवस्य त्वा &mdash; हस्ताभ्यामग्नये वो जुष्टं प्रोक्षामि सोमाय वो जुष्टं प्रोक्षामि सवित्रे वो जुष्टं प्रोक्षामि सरस्वत्यै वो जुष्टं प्रोक्षामि पूष्णे वो जुष्टं प्रोक्षामीन्द्राग्निभ्यां वो जुष्टं प्रोक्षामि विरमत्यध्वर्युः । प्रतिप्रस्थाता - देवस्य त्वा &mdash; हस्ताभ्यां मरुद्भ्यो वो जुष्टं प्रोक्षामि । पश्चादध्वर्युः वरुणाय वो जुष्टं प्रोक्षामि काय वो जुष्टं प्रोक्षामि त्रिर्हविः प्रोक्षतः । शुन्धध्वमित्यादि ।</p>
<p>प्रतिप्रस्थाता उत्कर एव अवधूननादि करोति । पर्यायेण पत्न्यवहन्ति, फलीकरणं च करोति । करम्भपात्रार्थानां यवानां तूष्णीमवघातादिकं च करोति । आग्नीध्रः पर्यायेण दृषदुपले समाहन्ति । तुषान् प्रस्कन्दयित्वा इत्यन्तं कृत्वा न तुषोपवापः । अवभृथार्थं तुषान् संस्थापयित्वा उदकेन यवान् संयौति । तण्डुलानां विभागकाले यथाभागं व्यावर्तध्वम् । इदमग्नेस्सवितुः पूष्ण इन्द्राग्नियोर्वरुणस्य कस्य पेषणार्थान् । इदꣳ सोमस्य सरस्वत्याः चर्वर्थान् । कृष्णाजिनादानादि । देवस्य त्वा &mdash;हस्ताभ्यामग्नये जुष्टमधिवपामि सवित्रे जुष्टमधिवपामि पूष्णे जुष्टमधिवपामीन्द्राग्निभ्यां जुष्टमधिवपामि विरमत्यध्वर्युः । प्रतिप्रस्थाता - देवस्य त्वा &mdash; हस्ताभ्यां मरुद्भ्यो जुष्टमधिवपामि धान्यमसि धिनुहि देवान् । अध्वर्युः - वरुणाय जुष्टमधिवपामि काय जुष्टमधिवपामि धान्यमसि धिनुहि देवान् ।</p>
<p>धृष्ट्यादानादि पौष्णान्तानि उपदधाति । ऐन्द्राग्नस्य एकादशकपालान्युपधाय । प्रतिप्रस्थाता मेष्याः कपालान्युपदधाति । आदितः परिचिदसि इत्यन्तमुपधाय । प्रथमचतुर्थयोः पश्चान्मध्ये मरुताꣳ शर्धोऽसि इत्युपधाय । पञ्चमस्य पश्चात् धर्मासि इत्युपधाय । तयोरुत्तरतः मध्ये चितस्स्थ प्रजाम् इत्यष्टमम् । द्वितीयतृतीययोर्दक्षिणतः मध्ये एकम् । द्वितीयस्योत्तरत एकम् । तृतीयस्योत्तरत एकम् । अथ अध्वर्युः मेषस्योपदधाति ध्रुवमसि इति मध्यममुपधाय सव्यपाणेरङ्गुल्याभिनिधाय निर्दग्धꣳ रक्षः । धर्त्रमसि इति तस्य पश्चात्पूर्ववत् अङ्गुल्याभिनिधानमङ्गारात्याधानं सर्वत्र । धरुणमसि इति मध्यमात्पुरतः । चिदसि इति त्रयाणामपरे एकम् । परिचिदसि इत्यादि चत्वारि तान्युत्तरेण प्रागपवर्गमुपदधाति । कायमेककपालमुपधाय । सायन्दोहवत् प्रातर्दोहौ दोहयतः । मरुद्भ्यो देवेभ्यो हव्यमाप्यायतां पुनः । वरुणाय देवेभ्यो हव्यमाप्यायतां पुनः । संवपनकाले देवस्य त्वा ___ अग्नये जुष्टꣳ संवपामि सवित्रे जुष्टꣳ संवपामि पूष्णे जुष्टꣳ संवपामीन्द्राग्निभ्यां जुष्टꣳ संवपामि इत्यन्तं कृत्वा विरमत्यध्वर्युः । प्रतिप्रस्थाता - देवस्य त्वा ___ मरुद्भ्यो जुष्टꣳ संवपामि । अध्वर्युः - वरुणाय जुष्टꣳ संवपामि काय जुष्टꣳ संवपामि । पिण्डं कृत्वा यथाभागं व्यावर्तध्वम् इत्यादि पूर्ववत् । इदꣳ सोमस्य इदꣳ सरस्वत्याः इति चरू । इदं वरुणस्य इदं कस्य अन्त्ययोरेव निर्देशः ।</p>
<p>प्रतिप्रस्थाता स्त्रीव्यञ्जनां मेषीं करोति । अध्वर्युः - पुंव्यञ्जनं मेषं करोति । पत्नी करम्भपात्रार्थं पिष्टं गृहीत्वा उष्णेन वारिणा संसृज्य यावन्तो यजमानस्यामात्यास्सपिण्डास्सस्त्रीकाः यजमानः पत्नी च अप्रत्ताः कन्यास्तावन्त्येकातिरिक्तानि शमीपर्णकरीराणां धारणार्थं बिलवन्ति करम्भपात्राणि करोति । इदमहꣳ सेनाया इत्यादि । ऐन्द्राग्नपर्यन्तमधिश्रित्य । प्रतिप्रस्थाता एकादशसु कपालेषु मेषीमधिश्रयति । त्रिषु त्रिषु कपालेषु एकैकं पादं द्वयोरेकं पादम् । अध्वर्युः - अष्टसु कपालेषु मेषमधिश्रयति । द्वयोर्द्वयोरेकैकं पादमधिश्रयति । तप्ते प्रातर्दोहे सायन्दोहमानयतः । सद्यस्कालश्चेत् लौकिकं दध्यानयतः । पूर्वं प्रतिप्रस्थाता ततोऽध्वर्युः । अध्वर्युः - एककपालमधिश्रयति । मेषीमेषयोर्न प्रथनम् । आप्यलेपं निनीय ।</p>
<p>ब्रह्मन्नुत्तरं इत्यादि । ब्रह्मा - बृहस्पते परिगृहाण वेदी स्वगा वो देवास्सदनानि सन्तु । तयोर्बर्हिः १ प्रथताꣳ साध्वन्तर हिꣳ स्राणः पृथिव्यौ देव्यौ स्तां देवता वर्धयतं युवां नाकस्य पृष्ठे यजमानो अस्तु &mdash; यजमानं च धत्तम् । ओं परिगृह्णीतम् । वसवस्त्वा परिगृह्णन्तु इत्यादि । प्रोक्षणीरासादयेति वैश्वदेववत् प्रैषः । अपि वा न प्रैषः । प्रैषार्थमुभौ कुरुतः२ ।</p>
<p>यजमानः - ईडेन्य क्रतूः, ऊर्णामृदु इति द्विः ।</p>
<p>ततः पत्नी सन्नहनं अध्वर्युरेव करोति । युक्ता मे इति सकृत् । पूषा वां च अध्वर्युरेव करोति । पत्नी - महीनां पयोऽसि इति आवृत्या उभयं क्रमेण अवेक्षते । स्वस्ववेद्यां प्रतिष्ठापयतः । आज्यं दधि स्थ इत्यादि ।</p>
<p>यजमानः - आज्यं दधि स्थ इति उत्तरे विहारे कृत्वा दक्षिणे विहारे करोति । अद्भिराज्यम् इति द्विः ।</p>
<p>पृषदाज्यधान्यां सकृदाज्यं गृह्णीतः द्विर्दधि द्विराज्यम् । यद्यु वै श्रवणायां१ संसृज्य गृह्णीयात् ।</p>
<p>यजमानः - शुक्रं त्वा शुक्रायां इत्यादि आज्यग्रहणानुमन्त्रणानि द्विरावर्तन्ते । अशिश्रेम इति द्विः बर्हिरासाद्यमानम् । चतुश्शिखण्डा इति बर्हिरास्तीर्यमाणायाः वेदेः अनुमन्त्रणप्रभृति आज्यस्थाल्यासादनपर्यन्तं सर्वे याजमानमन्त्राः द्विः ।</p>
<p>वैश्वदेववत् पौष्णाभिघारणान्तं कृत्वा । तूष्णीमैन्द्राग्नस्य । पूर्ववदामिक्षाभिघारणम् । प्रतिप्रस्थाता तूष्णीं मेषीम् । अध्वर्युः - वरुणाय जुष्टमभिघारयामि इति मेषस्य । काय जुष्टमभिघारयामि इत्येककपालस्य । आग्नेयादि ऐन्द्राग्नपर्यन्तमुद्वास्य पात्र्यां तूष्णीं प्रतिष्ठापयति । दृꣳह इत्यादि आमिक्षामुद्वास्य वाजिनैकदेशेनोपसिञ्चतीत्यन्तमुभौ कुरुतः । आर्द्रो भुवनस्य गोपाश्शृतोत्स्नाति जनित्री मतीनाम् २ मेषीमुद्वासयति । आर्द्रो भुवनस्य इति मेषम् । तूष्णीमुभयोरुद्वासनमिति केचित् । पात्र्यां तूष्णीं प्रतिष्ठापयतः । अनैडकीभिरूर्णाभिर्मेषप्रतिकृती लोमशौ कुरुतः । तदभावे कुशोर्णा निश्लेषणम् । मारुत्यां मेषमवदधाति । वारुण्यां मेषीम् । एककपालमुद्वास्य इरा भूतिः इत्यादि एककपालमभिपूरणान्तं कृत्वा । ततोऽध्वर्युरेव मेषी मेषाभ्यां शमीपर्णकरीराण्युपवपति परश्शतानि परस्सहस्राणि वा । करम्भपात्रेषु चान्वोप्य । अभावे बदरीफलानि । अध्वर्युः - अष्टौ हवींष्युत्तरस्यां वेद्यां प्रियेण नाम्ना प्रियꣳ सद आ सीद इत्यासादयति । एकां मारुतीं प्रतिप्रस्थाता प्रियेण इति दक्षिणस्यामासादयति । ऐषीके शूर्पे करम्भपात्राण्योप्य तूष्णीं सादयति । उत्करे वाजिनद्वयं सादयतः । अत्र मेषप्रतिकृती व्यतिहरतः शमीपर्णकरीराणि ३ च । अध्वर्युः - मारुत्यां मेषीमवदधाति । प्रतिप्रस्थाता - वारुण्यां मेषम् ।</p>
<p>ततो यजमानः आसन्नान्यभिमृशति यज्ञोऽसि इति आग्नेयसावित्रसारस्वतपौष्णकानाम् । अयं यज्ञः सर्वाणि हवींषि । यो नः कनीय इत्यैन्द्राग्नस्य । इदमिन्द्रियममृतं &mdash; शृतं मयि श्रयताम् इत्यामिक्षां यदि सद्यस्कालपक्षः । द्व्यहकालत्वे इदमिन्द्रियं &mdash; श्रयताम् । यत्पृथिवीमचरत् &mdash; दधिनोन्महेन्द्रं पयस्या मां धिनोतु इति द्वाभ्याम् । ममाग्ने पञ्चहोता । अथ प्रतिप्रस्थातुः वेद्यामासन्नं हविरभिमृशति । अयं यज्ञः । इदमिन्द्रियममृतं &mdash; शृतं मयि श्रयताम् इत्यामिक्षां यदि सद्यस्कालपक्षः । द्व्यहकालत्वे इदमिन्द्रियं &mdash; श्रयताम् । यत्पृथिवीमचरत् &mdash; दधिनोन्महेन्द्रं पयस्या मां धिनोतु इति द्वाभ्याम् । ममाग्ने पञ्चहोता । मेषी मेषयोर्नासन्नाभिमर्शनम् । न करम्भपात्राणाम् । वैश्वदेववन्निर्मन्थ्यौ । लौकिकारणी दक्षिणे विहारे । उभयत्र जाते अध्वर्युरेव सम्प्रेष्यति । वेदनिधानादि । अवभृथार्थं तृणमवशेषयित्वा होतृषदनकल्पनम् ।</p>
<p>यजमानः- दशहोतृप्रभृति होतृप्रवरानुमन्त्रणपर्यन्तं सकृत् । उच्छुष्मो अग्ने इत्यस्य तु आवृत्तिः । मनोऽसि इति द्विः ।</p>
<p>आग्नीध्रः पर्यायेण परिधीन् संमार्ष्टि तेन तेन स्फ्येन । संमृष्ट उत्तरोऽग्निरसंमृष्टो दक्षिणः । अथ प्रतिप्रस्थाता प्रघास्यान्, हवामहे मरुतो यज्ञवाहसः करम्भेण सजोषसः उत्तरेण गार्हपत्यं पत्नीमुदानयति । प्रतिपत्नि मन्त्रावृत्तिः । पुनरिमं मन्त्रं वाचयति । तां पृच्छति पत्नि कति ते जारा इति । तानाचष्टे पाप्मानो मे जारा इति निर्दिशेत् । तान् वरुणो गृह्णातु इत्यध्वर्युः ।</p>
<p>अथ अन्तरा वेदी गत्वा यजमानः पत्नी च उत्तरेण वा उत्तरां वेदिं ऐषीके शूर्पे करम्भपात्राण्योप्य शीर्षन्नधिनिधाय पुरस्ताद्दक्षिणाहवनीयस्य प्रत्यङ्मुखौ तिष्ठन्तौ दक्षिणो यजमानः उत्तरतः पत्नी ऐषीकेण शूर्पेण करम्भपात्राणि जुहुतः । मो षू ण इन्द्र पृत्सु देवास्तु स्म ते शुष्मिन्नवया । मही ह्यस्य मीढुषो यव्या । हविष्मतो मरुतो वन्दते गीः इति यजमानो पुरोनुवाक्यामन्वाह । यद्ग्रामे यदरण्ये यत्सभायां यदिन्द्रिये । यच्छूद्रे यदर्य एनश्चकृमा वयम् । यदेकस्याधि धर्मणि तस्यावयजनमसि स्वाहा इत्युभौ याज्यां पठित्वा तिष्ठन्तौ शीर्ष्णाभ्यामेव जुहुतः । वरुणायेदम् १ । अक्रन् कर्म कर्मकृतस्सह वाचा मयोभुवा । देवेभ्यः कर्म कृत्वास्तं प्रेत सुदानवः स्वस्थानं गच्छन्तौ जपतः । अपि वा अध्वर्युः प्रतिप्रस्थाता वा जुहुयात् । अन्वारभेयातामितरौ ।</p>
<p>अत्र दक्षिणमग्निं संमार्ष्टि । भुवनमसि इत्यादि । समारभ्योर्ध्वो अध्वर इत्यादि क्रमेण स्रुच्यमाघारयतः । यजमानोऽपि क्रमेणान्वारभ्य वागस्यैन्द्री इति क्रमेण जपति । उत्तरवेद्यां अध्वर्युः द्वौ स्फ्यौ गृहीत्वा क इदमित्यादि ।</p>
<p>यजमानः - देवाः पितर इति अध्वर्युप्रवरानुमन्त्रणमपि सकृत् । पृथिवी होता प्रयाजादि वषट्कारप्रदानत्यागानुमन्त्रणानि सकृत् ।</p>
<p>जुहूपभृतावादायेत्युभयोः । प्रतिप्रस्थाता अपि वषट्कृते जुहुयात् । वैश्वदेववन्नवप्रयाजाः । आज्यभागान्तं कृत्वा । प्रतिप्रस्थाता हस्ते एव स्रुचौ धृत्वा विरमति । ऐन्द्राग्नपर्यन्तं प्रचर्य विरमत्यध्वर्युः । अथ प्रतिप्रस्थाता जुह्वामुपस्तीर्य ।</p>
<p>यजमानः - पुनः पञ्चहोता ।</p>
<p>मा भेर्मा इत्यनूहेन स्रुवेण आमिक्षया सह अवदानेन मारुत्यास्सर्वां मेषीमवद्यति । पूर्वार्धेन सह शमीपर्णकरीराणि च । पश्चार्धात् पञ्चावत्तिनाम् । एवं द्वितीयपात्रस्थामामिक्षामवदाय अभिघारणादि । उभयत्र मन्त्रेण हविः प्रत्यभिघारणम् । मरुद्भ्योऽनुब्रू३हि । मरुतो यज वषट्कृते जुहोति । मरुद्भ्य इदम् ।</p>
<p>यजमानः - मरुतामहं देवयज्ययेन्द्रियावीन्द्रियाव्यन्नादो भूयासम् । जेमानं महिमानमिन्द्रिया व्यन्नादो भूयासम् इति महेन्द्रयाजिनः ।</p>
<p>प्रत्याक्रम्य विरमति । अथाध्वर्युः मा भेर्मा इत्यनूहेन स्रुवेण आमिक्षया सहावदानेन वारुण्याः मेषमवद्यति पूर्वार्धेन सह शमीपर्णकरीराणि च । अथ द्वितीयपात्रस्थामामिक्षामवद्यति वरुणायानुब्रू३हि । वरुणं यज । वरुणायेदम् ।</p>
<p>यजमानः - वरुणस्याहं देवयज्ययेन्द्रियाव्यन्नादो भूयासम् । जेमानं महिमानमन्नाद इति महेन्द्रयाजिनः । पूर्ववदेककपालस्य प्रचारः काय (उपांशु)अनुब्रूहि (उच्चैः) । कं (उपांशु) यज (उच्चैः) । कायेदम् ।</p>
<p>यजमानः- कस्याहं देवयज्ययान्नादो भूयासम् ।</p>
<p>प्रत्याक्रम्य चतुर्भिर्मासनामभिरेककपालमभिजुहोति । नभश्च स्वाहा । नभायेदम् । नभस्यश्च स्वाहा । नभस्यायेदम् । इषश्च स्वाहा । इषायेदम् । ऊर्जश्च स्वाहा । ऊर्जायेदम् । नारिष्ठादि ।</p>
<p>प्रतिप्रस्थातुर्न प्राशित्रम् । अग्निर्मा दुरिष्टात्पातु इति सकृत् । इडोपस्तरणादि, सप्तानां हविषां समवदाय अध्वर्युः प्रतिप्रस्थात्रे प्रयच्छति । तस्मिन् प्रतिप्रस्थाता मारुत्याः अन्ववदधाति । सुरूपवर्षवर्ण इति द्विः । भूयस्येहि इत्यादि इडानुमन्त्रणं सकृत् । उपहूतां प्राश्नन्ति । उपहूतः पशुमानसानि इत्युभयोः । प्रतिप्रस्थाता - स्वामिडां प्राश्य आचम्य । अध्वर्युव्यतिरिक्तानां सर्वेषां प्रतिप्रस्थातुरिडाभक्षणम् । स्वस्यां स्वस्यां वेद्यां मार्जनम् । ब्रध्न पिन्वस्व इत्यादि चतुर्धाकरणासन्नाभिमर्शनं दक्षिणाभिमर्शनं च सकृत् । यः प्रवया इव ऋषभः तमुत्तरवेद्यां स्थापयित्वा । रुद्राय गां इति प्रतिग्रहः । धेनुर्दक्षिणेत्येके । कामं तु ततो भूयो दद्यात् । अध्वर्युः - ब्रह्मन् प्रस्थास्यामः इत्यादि । ब्रह्मा - देव सवितः इत्यादि ओं प्रतिष्ठतम् । आग्नीध्रः समिदाधानादि क्रमेण ।</p>
<p>यजमानः - यं ते अग्ने, वेदिर्बर्हिः इति द्विः । महाहविर्होता, अनूयाजानुमन्त्रणं सकृत् । वाजस्य मा इत्यादि वाजवतीजपः वसून्देवान् इत्यादि अज्यमानानुमन्त्रणानि समङ्क्तां इति प्रस्तरस्य अज्यमानानुमन्त्रणं च द्विः । सूक्तवाकदेवतानुमन्त्रणं एमा अग्मन्, सा मे सत्याशीः इत्येतानि सकृत् । इन्द्राग्नियोरहमुज्जितिम् । मरुतामहमुज्जितिम् । वरुणस्याहमुज्जितिम् । कस्याहमुज्जितिम् । यज्ञो म आगच्छतु इत्युक्त्वा परिवथ्सरीणाꣲ् स्वस्तिमाशासे । रोहितेन त्वाग्निः इत्यावर्तते याजमानमपि । दिवः खीलोवतत इति प्रस्तरतृणे प्रह्रियमाणे द्विः ।</p>
<p>आग्नीध्रः अनुप्रहरतम् । संवदेथाम् । अगानग्नीत् इत्युभयोः । अगतम् । श्रावय इत्यादि स्वगा दैव्या इत्यध्वर्युः ।</p>
<p>यजमानः - वि ते मुञ्चामि इति द्विः । विष्णोः शंयोः, यज्ञ नमस्ते यज्ञ इति सकृत् । इष्टो यज्ञ इति संस्रावे हुते द्विः ।</p>
<p>वाजिनयागमुभौ कुरुतः । शेषौ समवनीयोत्तरे विहारे सर्वे समुपहूय भक्षयन्ति । असावसावुपह्वयस्वेति कर्मनामधेयेनामन्त्रयते । उपहूतः इति प्रतिवचनम् । होताध्वर्युर्ब्रह्मा प्रतिप्रस्थाताग्नीद्यजमानश्च । उपाह्वाने प्रतिप्रस्थाता तृतीयः । भक्षणे चतुर्थः पूर्ववद्भक्षयन्ति । आ मा विशत्विन्दव आगल्गा धवनीनाꣳ रसेन मे रसं पृण । तस्य ते वाजिभिर्भक्षङ्कृतस्य वाजिभिस्सुतस्य वाजिपीतस्य वाजिनस्योपहूतस्योपहूतो भक्षयामि हविश्शेषभक्षणकाले वारुणहविश्शेषं निधाय इतरान् हविश्शेषान् भक्षयन्ति । अध्वर्युः - वेदद्वयं होत्रे प्रयच्छति एकं वा । स्फ्यद्वयं स्थालीद्वयं चाग्नीध्रः । पत्नीसंयाजानां हुतानुमन्त्रणं आज्येडानुमन्त्रणं च सकृत् । आज्येडायां पर्वाञ्जनादि उभयोरन्वारम्भः । वेदिद्वयेऽपि यजमानस्य वेदाभिमर्शनम् । उभयोस्संपत्नीयहोमः । पत्नी क्रमेणान्वारभते । इदमादि पिष्टलेपफलीकरण-होमान्तमुभौ कुरुतः । या सरस्वती इति सकृत् । योक्त्रविमोकसमायुषा च न स्तः । पुष्टिमती पशुमती इत्युपतिष्ठते । यथेतमित्यादि । उभौ वैश्वदेववत् समिष्टयजूंषि जुहुतः । वसुर्यज्ञ इति समिष्टयजुषः हुतानुमन्त्रणं द्विः । उभयोरामिक्षां यजमानः तन्त्रेण प्राश्नाति । अन्तर्वेदि प्रणीतासादनान्तमुभौ कुरुतः । न धारास्रावणं अवभृथस्थानत्वात् । केचित् दक्षिणस्यां वेद्यां धारास्रावणं कृत्वा मुखसंमार्गान्तं कुर्वन्ति ॥</p>
<p>अवभृथेष्टिः</p>
<p>ततो अवभृथस्य कर्म अध्वर्युरेव प्रक्रमयति । निष्कासपक्षमाश्रित्य प्रयोगः । अवेदिपक्षं च । वेदं कृत्वा पूर्वास्तृतेष्वेव दर्भेषु वेदं प्रयुज्य । पवित्रे कृत्वा । सं विशन्ताम् । वेदमभिमृश्य पूर्ववत् प्रोक्षणीस्संस्कृत्य ब्रह्माणमामन्त्र्य । शुन्धध्वम् सर्वाभिरद्भिस्त्रिः प्रोक्षति । स्रुवं च स्रुचश्च संमृड्ढ्याज्येनोदेहि इति संप्रैषः१ । पूषा ते बिलं इत्यादि आज्यस्योत्पवनान्तं कृत्वा । चतुर्गृहीतान्याज्यानि गृह्णाति पञ्चावत्तिनामपि । अननूयाजपक्षे आद्यैश्चतुर्भिरुपभृति । यदनूयाजौ पञ्चानां त्वा दिशां, पञ्चानां त्वा पञ्चजनानां, चरोस्त्वा पञ्चबिलस्य, ब्रह्मणस्त्वा तेजसे इत्येतैश्चतुर्भिर्गृह्णाति । सुप्रजास्त्वाय इति चतुर्ध्रुवायाम् । अयं प्राणश्च इति वेद्यां पवित्रे अपिसृज्य । वारुण्यामिक्षामाज्यानि तुषान् दधि चोदुम्बरशाखां वेदस्फ्यसमिद्दर्भान् एतान्नवसम्भारानादायावभृथार्थं गच्छति । नायुर्दा नाभिप्रव्रजनमन्त्रम् । न साम गायति । सर्वा दिशोऽवभृथगमनमाम्नातम् । नोदीचीरभ्यवेत्या इत्येके । यां दिशं गच्छेयुस्तथामुखाः प्रचरेयुरित्येके । वहन्तीनां स्थावरा अभ्यवेत्याः । तदभावे याथाकामी ।</p>
<p>शतं ते राजन् भिषजस्सहस्रमुर्वी गम्भीरा सुमतिष्टे अस्तु । बाधस्व द्वेषो निर्ऋतिं पराचैः कृतं चिदेनः प्रमुमुग्ध्यस्मत् अपो दृष्ट्वा जपति । अध्वर्युः - सूर्यो वः पुरस्तात्पातु कस्याश्चिदभिशस्त्याः अपोऽभिमन्त्रयते ।</p>
<p>यजमानः - युनज्मि वो ब्रह्मणा दैव्येन हव्यायास्मै वोढव आपः । इन्धाना वस्सुप्रजसस्सुवीरा ज्योग्जीवेम बलिहृतो वयं वः ॥ यन्म आपो अस्य यज्ञस्य रिष्याद्यद्वा स्कन्दादाज्यस्योत विष्णवः ॥ तेन हन्मि सपत्नं दुर्मरायुमैनं दधामि निर्ऋत्या उपस्थे ॥ तेजिष्ठा वस्तपना या च रोचना प्रत्योषन्तीस्तनुवो या व आपः । ताभिर्वर्माण्यभितो व्ययध्वं मा वो दभन्, यज्ञहनः पिशाचाः अभिमन्त्रयते १ ।</p>
<p>अभिष्ठितो वरुणस्य पाशः उदकान्तमभितिष्ठन्ते । सर्व ऋत्विजो यजमानः पत्नी च अपः प्रविश्य तिष्ठन्तोऽवभृथेन चरन्ति । तृणं प्रहृत्य स्रौवमाघारयति । यदि वा पुरा तृणं स्यात्तस्मिन् जुहुयात् । तस्मिन्नेव सर्वे होमाः । आ प्यायताम् । अग्नीदपस्त्रिस्संमृड्ढि इति सम्प्रेष्यति । आग्नीध्रः - आपो वाजजितो वाजं वस्सरिष्यन्तीर्वाजं जेष्यन्तीर्वाजिनीर्वाजजितो वाजजित्यायै संमार्ज्म्यपो अन्नादा अन्नाद्याय स्फ्येनैव अपः प्राञ्चं त्रिस्संमार्ष्टि ।</p>
<p>भुवनमसि विप्रथस्वापो यष्ट्र्य इदं नमः । जुह्वेहि इत्यादि । नाग्नाविष्णू, न विष्णोस्स्थानमसि । अग्नेरनीकमप आ विवेश । अपान्नपात् प्रतिरक्षन्नसुर्यं दमेदमे समिधं यक्ष्यग्ने । प्रति ते जिह्वामुच्चरण्येत् स्वाहा स्रुच्यमाघारयति । वागस्याग्नेयी सपत्नक्षयणी इत्यनुमन्त्रयते । अग्नय इदम् । नात्राभिप्राणनं हुत्वा बृहद्भाः । न च पाहि माग्ने । मखस्य शिरोऽसि इत्यादि । आयतने स्रुचौ सादयति । क इदमित्यादि लोपः । घृतवतिशब्दे जुहूपभृतावादाय । चतुर्होता यजमानः । बर्हिर्वर्जं त्रीन् प्रयाजानिष्ट्वा औपभृतं सर्वमानयति । अनूयाजपक्षे अर्धमानयति । उत्तमामिष्ट्वा शेषेण ध्रुवामभिघार्य वारुणनिष्कासमभिघारयति । नोपभृतं अननूयाजपक्षे । अनूयाजपक्षे उपभृतमन्ततः । आयतने स्रुचौ सादयित्वा । आज्यभागाविष्ट्वा जुह्वामुपस्तीर्य ।</p>
<p>यजमानः - पञ्चहोता । स्रुवेण पूर्ववदवदायाभिघार्य । न ध्रुवाप्यायनम् । वरुणायानुब्रू३हि । वरुणं यज । वरुणायेदम् । वरुणस्याहं देवयज्ययेन्द्रियावी भूयासम् । जेमानं महिमानं इति महेन्द्रयाजिनः । नारिष्ठान् हुत्वा पुनरुपस्तीर्य । कृत्स्नमवदाय द्विरभिघारणे ध्रौवसमाप्तिः । अग्नीवरुणाभ्या-मनुब्रू३हि । अग्नीवरुणौ यज । अग्नीवरुणाभ्यामिदम् । अग्नीवरुणयोरहं देवयज्ययायुष्मान् यज्ञेन प्रतिष्ठां गमेयम् । अननूयाजपक्षे नोत्तरं क्रियते ।</p>
<p>अनूयाजपक्षे अग्नीदपस्सकृत् संमृड्ढि इति सम्प्रेष्यति । आग्नीध्रः आपो वाजजितो वाजं वस्सस्रुषीर्वाजं जिग्युषीर्वाजिनीर्वाजजितो वाजजित्यायै सं मार्ज्म्यपो अन्नादा अन्नाद्याय सकृदपस्स्फ्येनैव संमार्ष्टि । औपभृतं जुह्वामानीय । अपबर्हिषावनूयाजौ यजति । देवौ यज इति प्रथमं सम्प्रेष्यति । यज इत्युत्तरम् ।</p>
<p>दध्ना औदुम्बरशाखया तूष्णीं तुषान् प्रोक्ष्य तुषैस्स्थालीं पूरयित्वा । समुद्रे ते हृदयमप्स्वन्तस्सं त्वा विशन्त्वोषधीरुतापो यज्ञस्य त्वा यज्ञपते हविर्भिः । सूक्तवाके नमोवाके विधेम अप्सूपमारयति । इमं विष्यामि वरुणस्य पाशं यमबध्नीत सविता सुकेतः । धातुश्च योनौ सुकृतस्य लोके स्योनं मे सह पत्या करोमि पत्नी योक्त्रं विमुञ्चति । देवीराप एष वो गर्भस्तं वस्सुप्रीतꣳ सुभृतमकर्म देवेषु नस्सुकृतो ब्रूतात् अवभृथं यजमानोऽनुमन्त्र्य । सुमित्रा न आप ओषधयस्सन्तु दुर्मित्रास्तस्मै भूयासुर्योऽस्मान् द्वेष्टि यं च वयं द्विष्मः होमदेशे उभौ अपः प्रगाह्य सशिरस्कौ अनुपमक्षन्तौ १ स्नातः पत्नी यजमानश्च । अन्योन्यस्य पृष्ठे प्रधावतः । काममेते वाससी यस्मै कामयेयातां तस्मै दद्याताम् २ । न हि दीक्षितवसने भवत इति वाजसनेयकम् । अपि वा न दानम् । जलमध्ये शुक्लवस्त्रपरिधानं कृत्वा । उद्वयं तमसस्परि पश्यन्तो ज्योतिरुत्तरम् । देवं देवत्रा सूर्यमगन्म ज्योतिरुत्तमम् उभयोरादित्योपस्थानम् । प्रतियुतो वरुणस्य पाशः प्रत्यस्तो वरुणस्य पाशः उदकान्तं प्रत्यसित्वा । सर्वेऽपि तिस्रस्तिस्रस्समिधः कृत्वा अप्रतीक्षमाणाः तूष्णीं एत्य आहवनीयदेशं गत्वा एधोऽस्येधिषीमहि । समिदसि । तेजोऽसि तेजो मयि धेहि आहवनीये तिस्रस्समिध आधाय । अपो अन्वचारिषꣳ रसेन समसृक्ष्महि । पयस्वाꣳ अग्न आगमं तं मा सꣳ सृज वर्चसा इत्युपतिष्ठन्ते । प्रतिप्रस्थाता स्वाग्नावेव करोति । यं देवा मनुष्येषु इत्यादि । उत्तरे विहारे, विष्णुक्रमादि । समिद्धो अग्ने मे दीदिहि इति उभयत्र आहवनीयोपसमिन्धनम् । वसुमान् यज्ञः, यो नस्सपत्न इति सहोपस्थानमुभयोराहवनीययोः । शेषमुत्तरे विहारे । एकस्य वेदस्य द्वयोर्वा उपस्थे आधायातिमोक्षान् जपति । वृष्टिरसि । ब्राह्मणभोजनान्तम् । इष्टिस्सन्तिष्ठते । इति सावभृथपक्षे प्रयोगः ।</p>
<p>अनवभृथपक्षः :-</p>
<p>अथ अनवभृथपक्षे प्रणीताविमोकान्तं कृत्वा । जलाशयं गत्वा । अध्वर्युः तुषनिष्कासौ तूष्णीं अप्सूपवपति । योक्त्रविमोकादि आहवनीयोपस्थानान्तं कर्म पूर्वेण समानम् ।</p>
<p>वपनम् :-</p>
<p>अत्र पौर्णमास्येष्ट्वा उन्दनादि, पूर्ववन्निवर्तनम् । सर्वं वा वापयेत् । मन्त्रादिर्विक्रियते यद्घर्मः पर्यवर्तयदन्तान्पृथिव्या दिवः । अग्निरीशान ओजसा वरुणो धीतिभिस्सह । इन्द्रो मरुद्भिस्सखिभिस्सह । अग्निस्तिग्मेनेति समानम् । अपि वा स्नात्वा उप्त्वा केशश्मश्रूणि अरण्योरग्नीन् समारोप्योदवसाय निर्मथ्य पौर्णमासेन यजते ।</p>
<p>॥ इति वरुणप्रघासाः ॥</p>
<p></p>
<p>॥ अथ साकमेधाः ॥</p>
<p>अनीकवतेष्टिः</p>
<p>पूर्वस्मिन् पर्वण्युपक्रम्य द्व्यहं साकमेधैर्यजते । प्रागुदयादुपक्रमः । साकमेधैर्यक्ष्ये । इति सङ्कल्प्य । समारोप्याग्निम् । पूर्ववदुदवसाय । प्राकृते विहारेऽनीकवतेष्टिः । इष्ट्या यक्ष्ये१ । विद्युदसि । अस्मिन् साकमेधपर्वणि अध्वर्युं त्वां वृणीमहे । एवं ब्रह्माणं होतारमाग्नीध्रं च वृत्वा । विहरणादि पौर्णमासं तन्त्रम् । साकमेधीयꣳ हविः२ । अष्टौ कपालानि । सह सूर्योदयेन निर्वापः । प्रचारो वा । तस्मिन्नेवतन्त्रे प्रातरग्निहोत्रम् । अग्नयेऽनीकवते जुष्टं निर्वपामि । अग्नेऽनीकवन् हव्यꣳ रक्षस्व । एवं प्रोक्षणमधिवापस्संवापश्च । मन्त्रेणाभिघारणम् । यज्ञोऽसीत्यादि । अग्नयेऽनीकवतेऽनुब्रूहि । अग्निमनीकवन्तं यज । अग्नयेऽनीकवत इदम् । अग्नेरनीकवतोऽहं देवयज्ययान्नादो भूयासम् । चतुर्धाकरणम् । अन्वाहार्यो दक्षिणा । अग्नेरनीकवतोऽहमुज्जितिमनूज्जेषम् । सिद्धमिष्टिस्सन्तिष्ठते</p>
<p>अथ सान्तपनेष्टिः</p>
<p>अग्नी परित्यज्य । मध्यन्दिने सान्तपनेष्टिः । इष्ट्या यक्ष्ये३ । विद्युदसि । साकमेधीयꣳ हविः२ । पौर्णमासं तन्त्रम् । पात्रासादने स्थाली स्फ्यश्च द्वन्द्वम् । शम्या दृषदुपलवर्जम् । शेषं प्रकृतिवत् । मरुद्भ्यस्सान्तपनेभ्यो जुष्टं निर्वपामि । मरुतस्सान्तपना हव्यꣳ रक्षध्वम् । मरुद्भ्यस्सान्तपनेभ्यो वो जुष्टं प्रोक्षामि । उत्करे त्रिर्निनीय । धृष्ट्यादानादि, ध्रुवोऽसि इति स्थालीमासादयति । तण्डुलानुत्पूय अपश्चोत्पुनाति । स्थाल्यामासिञ्चति । घर्मोऽसि इति स्थाल्यां तण्डुलानावपति । अन्तरितम् । अविदहन्त । वेदिकरणादि । तूष्णीमभिघारणम् । आर्द्रो भुवनस्य इत्युद्वासनम् । अयं यज्ञ इत्यादि । मरुद्भ्यस्सान्तपनेभ्योऽनुब्रूहि । मरुतस्सान्तपनान् यज । मरुद्भ्यस्सान्तपनेभ्य इदम् । मरुताꣳ सान्तपनानामहं देवयज्यया वृत्रहा भूयासम् । मार्जनान्ते । इदं यजमानस्य इति निर्दिश्य वेदेन परिहरति । अन्वाहार्यो दक्षिणा । मरुताꣳ सान्तपनानामहमुज्जितिमनूज्जेषम् । फलीकरणहोमः । न पिष्टलेपहोमः । सिद्धमिष्टिस्सन्तिष्ठते ।</p>
<p>अथ गृहमेधीयाः</p>
<p>अथ सायमग्निहोत्रं हुत्वा । इष्ट्या यक्ष्ये ४। विद्युदसि । साकमेधीयꣳ हविः२ । पौर्णमासं तन्त्रम् । अबर्हिःपक्षमाश्रित्य प्रयोगः । शाखा हरणम् । नात्र वत्सापाकरणम् । देवो वस्सविता इत्यादि शाखोपगूहनान्तं न भवति । नेध्मा बर्हिराहरणम् । व्रतप्रवेशः । परिस्तरणादि त्रयाणामाहरणम् । वेदं कृत्वा नात्र वेदिकरणम् । अन्तर्वेदि शाखाया इत्यादि । न पर्णवल्कम् । उपवेषोऽसि । न तृतीयस्यै । वसूनां पवित्रमसि &mdash; सहस्रधारम् । त्रिवृत्पलाशे &mdash; पयो हव्यं करोतु मे । न कुम्भ्यालेपनम् । इमौ पर्णं च &mdash; रक्षसि । शाखापवित्रं निधाय । ततो वत्सापाकरणम् । यावन्तो यजमानस्य वत्साः तेषां सर्वेषां पृथक्करणम् । अलङ्कृत्य परिस्तरणम् । नोभावग्नी । कर्मणे वां इत्यादि । महतीं स्थालीं, प्रतिवेशार्थं अन्यां स्थालीं च स्फ्येन द्वन्द्वम् । शम्यादृषदुपलवर्जम् । पुरतः प्राशित्रप्रणीतामदन्त्यन्वाहार्यस्थाली वर्जम् । योक्त्रं दर्व्युदायुवनेन द्वन्द्वम् । उपवेषं वेदाग्राणि । कुम्भीवर्जं प्रातर्दोहपात्राणि । यजमानः अमात्याश्च सस्त्रीकाः१ पत्नीवर्जं तेषां सङ्ख्यया कांस्यपात्राणि अन्यानि वा प्रयुनक्ति । अपि वा पात्रद्वयमेव प्रयुनक्ति । पवित्रे स्थ इति पवित्रे कृत्वा । उपविष्टे ब्रह्मणि यजमान उपविशति । संविशन्तामित्यादि । मरुद्भ्यो गृहमेधिभ्यो जुष्टं निर्वपामि । तूष्णीं चतुर्थं बह्वन्वावपति । पात्रान्तरे तूष्णीं प्रतिवेशस्य निर्वापः । मरुतो गृहमेधिनो हव्यꣳ रक्षध्वम् । मरुद्भ्यो गृहमेधिभ्यो वो जुष्टं प्रोक्षामि । प्रतिवेशस्य अमन्त्रकं प्रोक्षणादि । कृष्णाजिनादानादि । हस्तेन तुषोपवापः । ध्रुवोऽसि इति स्थाल्यासादनम् । एता आचरन्ति इत्यादि सङ्क्षालननिनयनान्तम् । कुम्भीवर्जं सान्नाय्यपात्राणां प्रतितपनम् । धृष्ट्यादानादि । नात्र निरूढं मातरिश्वनः । भृगूणामङ्गिरसां तपसा तप्यस्व । प्रदक्षिणमङ्गारैः पर्यूह्य । वसूनां पवित्रमसि इत्यादि । कामधुक्षः प्र णो ब्रूहि मरुद्भ्यो गृहमेधिभ्यो हविरिन्द्रियम् । बहुदुग्धि मरुद्भ्यो गृहमेधिभ्यो देवेभ्यो हव्यमाप्यायतां पुनः । सङ्क्षालननिनयनान्तं कृत्वा देवोवस्सवितोत्पुनातु इति तण्डुलानुत्पूय । देवस्त्वा सवितोत्पुनातु पय उत्पुनाति । घर्मोऽसि इति तण्डुलानावपति । अन्तरितम् । अविदहन्त । दक्षिणाग्नौ पत्न्याः प्रतिवेशमोदनं पचति । तं नाभिघारयति ।</p>
<p>स्फ्यादानादि । सम्प्रेषणकाले प्रोक्षणीरासादय स्रुवं च स्रुचश्च संमृड्ढि पत्नीꣳ सन्नह्याज्येनोदे३हि । आज्यग्रहणकाले ध्रुवायामेव गृह्णाति । प्रोक्षणीरभिमन्त्र्य ब्रह्माणमामन्त्रयते । ब्रह्मा- न प्रोक्ष यज्ञम् । ओं प्रोक्ष इत्यनुजानाति । वेदिरसि वेदिं प्रोक्षति । स्वधा पितृभ्यः इति प्रोक्षणीशेषं निनीय । अयं प्राणश्च इति वेद्यां पवित्रे अपिसृज्य । परिभोजनीयैरन्यैर्दर्भैश्च वेदिमन्तर्धाय । सूर्यस्त्वा पुरस्तात् पातु । युनज्मि त्वा । विशो यन्त्रे स्थः । तूष्णीं जुहूपभृतावासाद्य । मन्त्रेण ध्रुवां स्रुवं चाज्यस्थालीम् । एतावसदतां सुकृतस्य लोके तौ विष्णो पाहि &mdash; यज्ञनियम् ॥ विष्ण्वसि वैष्णवं धामासि प्राजापत्यम् । सूर्यज्योतिर्विभाहि । तूष्णीमभिघारणम् । आर्द्रो भुवनस्य इत्युद्वासनम् । अग्रभागं चरोरन्यस्मिन् पात्रे निधाय । पूर्वनिहितेषु पात्रेषु दर्व्युदायुवनेन उद्धरति । इदमस्मा इदमस्मा इति स्मृत्वा तूष्णीं दर्भाभ्यामुत्पुनाति । द्वयोरेव पात्रयोरुद्धरणं वाजसनेयिनस्समामनन्ति । देवस्त्वा सवितेत्यलङ्कृत्य पुनस्तूष्णीमभिघारितान् प्रियेणेत्यासादयति । न प्रतिवेशादुद्धरणम् । प्रतिवेषस्य तूष्णीमुद्वासनं तूष्णीमलङ्करणम् । नाभिघारणम् । न प्रियेणेति । अयं यज्ञ इत्यादि । वेदनिधानादि ।</p>
<p>होतरेहि इत्युक्त्वा । वेदेनाग्निं त्रिरुपवाज्य । उच्छुष्मो अग्ने, समिद्धो अग्निराहुतः । अग्नीदग्निं त्रिस्संमृड्ढि स्फ्येनैव संमार्ष्टि । क इदं &mdash; मानुषः इत्युक्त्वा । आज्यभागौ यजति । जुह्वामुपस्तीर्य । नेदमादि ध्रुवाप्यायनं पञ्चावत्तिनाम् । सर्वतस्समवदाय । प्रतिपात्रं मन्त्रावृत्तिः अवत्तमभिघार्य । नेतः प्रभृति ध्रुवाप्यायनं चतुरवत्तिनाम् । सर्वेषां प्रत्यभिघारणम् । मरुद्भ्यो गृहमेधिभ्योऽनुब्रूहि । मरुतो गृहमेधिनो यज । मरुद्भ्यो गृहमेधिभ्य इदम् । मरुतां गृहमेधिनामहं देवयज्यया वृत्रहा भूयासम् । यदा द्वयोः पात्रयोरुद्धरणं तदा दक्षिणादेव मरुतो गृहमेधिनो यजति उत्तरस्मात् स्विष्टकृतम् । न दक्षिणादवदाय हविः प्रत्यभिघारः । नारिष्ठनिवृत्तिः । स्विष्टकृदादि । वैश्वानरे हविः ।</p>
<p>न प्राशित्रम् । न यजमानभागम् । सर्वत इडावदानम् । प्रस्तरदेशे मार्जनान्ते । यजमानस्यामात्याः यजमानश्च स्वान् स्वानोदनानश्नन्ति । ऋत्विजो अन्ये ब्राह्मणास्स्थालिगतान् अश्नन्ति । पत्नी प्रतिवेशमश्नाति । अमात्यानां तृप्त्यर्थं अन्यान्यन्नानि पचन्ति । अमात्यास्सुहितास्सुतृप्ताः प्रसन्नाः प्रीता अनवर्तिमुखिनः पुष्पैः केशालङ्कृता भवेयुः । अक्ष्णोरञ्जनम् । पादयोरभ्यञ्जनमेतां रात्रिं वसन्ति । वत्सान्मातृभिस्सह सं बध्नाति । स्थाली दर्व्युदायुवनयोर्न प्रक्षालनम् । शरं दर्व्युदायुवनं च स्थाल्यां अवदधाति । अर्धरात्रादूर्ध्वमभिवान्यायाः अग्निहोत्र्यै च वत्सौ बध्नाति । उषसि जातायां पूर्णादर्व्येण चरन्ति । पुराग्निहोत्रात् पूर्वनिहितशरेण उभयोर्निष्कासाभ्यां च दर्वीं पूरयित्वा । यजमानस्य ऋषभं स्वनाम्ना आहूय तस्य रवते जुहुयात् । यद्यृषभो न रूयात् ब्रह्मा ब्रूयात् जुहुधीति । गार्हपत्ये जुहोति । पूर्णा दर्वि परापत सुपूर्णा पुनरा पत । वस्नेव विक्रीणावहा इषमूर्जꣳ शतक्रतो ॥ देहि मे ददामि ते नि मे धेहि नि ते दधे । निहारमिन्नि मे हरा निहारं नि हरामि ते स्वाहा । इन्द्रायेदम् । निष्कासयो-र्नाशे आज्येनैव जुहुयात् । यस्य ऋषभस्य रवते जुहोति तां दक्षिणां ददाति । यदा न रूयात् तदा न ददाति १ ।</p>
<p>॥ क्रीडिनीष्टिः ॥</p>
<p>तदानीमेव क्रीडिनीष्टिः । सगुणो मारुतः पौर्णमासविकारः । वेदं कृत्वा, अग्नीन् परिस्तीर्य इति गृहमेधीये उक्तत्वात् । इष्ट्या यक्ष्ये१ । विद्युदसि । विहरणादि । साकमेधीयꣳ हविः२ । सप्तकपालानि । साकꣳ सूर्येणोद्यता निर्वपति । मरुद्भ्यः क्रीडिभ्यो जुष्टं निर्वपामि । मरुतः क्रीडिनो हव्यꣳ रक्षध्वम् ।३ मरुद्भ्यः क्रीडिभ्यो वो जुष्टं प्रोक्षामि । एवमधिवापस्संवापश्च । तूष्णीमभिघारणम् । प्रियेणेत्यासादनम् । अयं यज्ञ इत्यादि । मरुद्भ्यः क्रीडिभ्योऽनुब्रूहि । मरुतः क्रीडिनो यज । मरुद्भ्यः क्रीडिभ्य इदम् । मरुतां क्रीडिनामहं देवयज्यया वृत्रहा भूयासम् । अन्वाहार्यो दक्षिणा । सिद्धमिष्टिस्सन्तिष्ठते ॥</p>
<p>॥ महाहविः ॥</p>
<p>तस्मिन्नेव तन्त्रेऽग्निहोत्रम् । अग्नी परित्यज्य । ततो महाहविषस्तन्त्रं प्रक्रमयति । महाहविषा यक्ष्ये । विद्युदसि । तस्य वरुणप्रघासवद्वेदिं करोति । न दक्षिणवेदिः । ऋतमसि इति पूर्वपरिग्रहान्तं कृत्वा । वेद्यां वरुणप्रघासवदुत्तरवेदिमुपवपति । वित्तायनी मेऽसि इत्यादि दक्षिणतो निस्सारणान्तं कृत्वा । पशुबन्धवदग्निं प्रणयति । उद्यम्याग्निं ततो दक्षिणाग्निप्रणयनम् । उपयमनीभिरुपयम्य हरति । उपर्यग्नौ धार्यमाणे व्याघारणम् । अग्नेर्भस्मासि इति ऊर्णास्तुकामेव निदधाति । अतिमुक्तिहोमान्ते देवा गातुविद इत्याद्यग्नीनन्वादधाति । साकमेधीयमाहाहविषꣳ हविः४ । पौर्णमासं तन्त्रम् । बर्हिराहृत्य व्रतप्रवेशः । द्वात्रिंशत्कपालानि । चतस्रस्स्थाल्यः । शूर्पद्वयं, सान्नाय्य वाजिनपात्रवर्जम् ।</p>
<p>वानस्पत्यासि इत्यग्निहोत्रहवणीम् । वेषाय वां इति शूर्पद्वयमादत्ते । निर्वापकाले सर्वे यवा भवन्ति । पौष्णान्तानि निरुप्य । अन्यस्मिन् शूर्पे पवित्रे निधाय । ऐन्द्राग्नं निरुप्य । पूर्वस्मिन् शूर्पे पवित्रे निधाय । इन्द्राय जुष्टं निर्वपामि । विश्वकर्मणे जुष्टं निर्वपामि । इदं देवानामित्यादि । अग्ने हव्यꣳ रक्षस्व सोम हव्यꣳ रक्षस्व सवितर्हव्यꣳ रक्षस्व सरस्वति हव्यꣳ रक्षस्व पूषन् हव्यꣳ रक्षस्वेन्द्राग्नी हव्यꣳ रक्षेथामिन्द्र हव्यꣳ रक्षस्व विश्वकर्मन् हव्यꣳ रक्षस्व । एवं प्रोक्षणादयः । कृष्णाजिनादानादि ऐन्द्राग्नव्यतिरिक्तानवहत्य तण्डुलप्रस्कन्दनान्तं कृत्वा । उलूखलं प्रक्षाल्य अग्नेस्तनूरसीत्यादि ऐन्द्राग्नस्य अवहननं कृत्वा । तुषप्रस्कन्दनान्तं कृत्वा तुषानन्यत्र निधाय । तण्डुलानेकीकृत्य । फलीकरणादि करोति । यथाभागं व्यावर्तध्वम् । इदमग्नेस्सवितुः पूष्ण इन्द्राग्नियोर्विश्वकर्मणः पुरोडाशार्थान् । इदꣳ सोमस्य सरस्वत्या इन्द्रस्य चर्वर्थान् । अꣳशवस्स्थ इत्यादि । ऐन्द्राग्नस्य एकादशकपालानि । इन्द्रस्य चरुस्थालीम् । विश्वकर्मण एककपालम् । मखस्य शिरोऽसि इत्यन्तं कृत्वा । यथाभागं व्यावर्तध्वम् आग्नेयम् । यथाभागं व्यावर्तध्वम् सौम्यतण्डुलान् । यथाभागं व्यावर्तध्वम् सावित्रम् । यथाभागं व्यावर्तेथाम् सारस्वतैन्द्रम् । यथाभागं व्यावर्तध्वम् पौष्णम् । यथाभागं व्यावर्तेथाम् इतरौ । इदमिन्द्राग्नियोः, इदं विश्वकर्मणः । इदं सरस्वत्याः, इदमिन्द्रस्य । इदमहꣳ सेनाया इत्यादि । मन्त्रेण अग्निं, सावित्रं, सारस्वतं, पौष्णं, विश्वकर्माणमभिघारयति । तूष्णीं सौम्यमैन्द्राग्नमैन्द्रम् । प्रियेणेत्यासादनम् ।</p>
<p>अग्निमन्थनादि वरुणप्रघासवत् । स्रुच्याघारे विशेषः अग्ने वेर्होत्रं वेर्दूत्यमूर्ध्वो अध्वरे स्यात् । अवतां त्वा द्यावापृथिवी अव त्वं द्यावापृथिवी स्विष्टकृदिन्द्राय देवेभ्यो भव जुषाणो अस्य हविषो घृतस्य वीहि स्वाहा इति स्रुच्यमाघारयति । वागस्याग्नेयी सपत्नक्षयणी वाचा मेन्द्रियेणाविश इति यजमानोऽनुमन्त्रयते । अग्नय इदम् । नव प्रयाजाः । ऐन्द्राग्नान्तं प्रचर्य, इन्द्रायानुब्रूहि । इन्द्रं यज । इन्द्रायेदम् । इन्द्रस्याहं देवयज्ययेन्द्रियाव्यन्नादो भूयासम् । पूर्ववदेककपालेन उपांशुप्रचरति । विश्वकर्मणे, अनुब्रूहि । विश्वकर्माणम्, यज । विश्वकर्मण इदम् । विश्वकर्मणोऽहं देवयज्ययान्नादो भूयासम् । प्रत्याक्रम्य चतुर्भिर्मासनामभिरेककपालमभिजुहोति । सहश्च स्वाहा । सहायेदम् । सहस्यश्च स्वाहा । सहस्यायेदम् । तपश्च स्वाहा । तपायेदम् । तपस्यश्च स्वाहा । तपस्यायेदम् । धेनुर्दक्षिणा१ । ऋषभो वा प्रवयाः । इन्द्रस्याहमुज्जितिम् । विश्वकर्मणोऽहमुज्जितिम् । यज्ञो म आगच्छतु । इदुवत्सरीणाꣲ् स्वस्तिमाशासे । प्रणीताविमोककाले ऐन्द्राग्नतुषान् तूष्णीमप्सु प्रतिपादयति । ततो धारास्रावणादि । सिद्धमिष्टिस्सन्तिष्ठते ॥</p>
<p>॥ इति महाहविः ॥</p>
<p>॥ महापितृयज्ञः ॥</p>
<p>महापितृयज्ञविहारः</p>
<p>तदानीमेव पितृयज्ञस्य तन्त्रं प्रक्रमयति । दक्षिणाग्नेर्मध्यतः प्राग्रश्मिं निधाय दक्षिणाग्नेः पुरतः चतुरङ्गुलदेशे शङ्कुः । तस्य पुरस्तात् पादोनषोडाशाङ्गुलाधिक पञ्चारत्नौ शङ्कुः । अष्टारत्निपरिमितरज्जुमध्ये लक्षणं कृत्वा शङ्क्वोः पाशौ प्रतिमुच्य दक्षिणेन दक्षिणापायम्य शङ्कुं निहत्य एवमुत्तरतश्च । एवं शौल्बेन मानेन वेदिं कृत्वा । सर्वतः स्पन्द्यरेखया पर्यातनोति । वेदेः पूर्वार्धे उदग्द्विपद उत्करः१ । वेदेर्मध्यतश्चतुर्दिक्षु सप्तदशाङ्गुलदेशे शङ्कुं निखाय ते चत्वारः कोणाः कार्याः । तत् पित्र्याहवनीयायतनम् ।</p>
<p>महापितृयज्ञप्रयोगः</p>
<p>पत्न्या सह प्राणानायम्य । पितृयज्ञेन यक्ष्ये इति सङ्कल्प्य । विद्युदसि । नात्र पत्नी तिष्ठति यावद्यज्ञसमाप्तिः । अग्नीन् विहृत्य । वेदं कृत्वा वेदिः । सर्वं प्राग्दक्षिणाभिमुखं कर्म २ । स्फ्यादानादि । वेदेन दक्षिणपूर्वापवर्गया संमार्गः । पूर्वार्धे वेदेर्दर्भं निधाय आग्नेयाय स्तम्बयजुर्हरणम् । वेदेः पूर्वार्धे उदक् द्विपद उत्करः । बधान देवसवितरिति उदङ्मुखो निवपति । ऋतमसि इति पूर्वपरिग्रहः । अपारुरुम देवयजनं इत्युद्धननम् । आग्नीध्रः उत्करे त्रिर्निवपति । इमां नराः, देवस्य सवितुः, भूमिर्भूत्वा च न सन्ति ।</p>
<p>अनूहपक्षमाश्रित्यप्रयोगः । प्रागुत्तरात्परिग्राहात् कृत्वा । दक्षिणाग्नेरग्निमाहृत्य मध्ये वेद्या उपसमादधाति । एतस्मिन् पितृयज्ञे आहवनीयकर्माणि क्रियन्ते । गार्हपत्यदक्षिणाग्निवेदिगताग्नीनामन्वाधानम् । प्रकृत्याहवनीयस्य तूष्णीम् । गार्हपत्याहवनीययोरन्तरागमने न दोषः । पितृयज्ञार्थाहवनीयान्तरागमने भवत्येव दोषः । अद्य यज्ञाय, इमामूर्जं पञ्चदशीम् । साकमेधीयपैतृयज्ञꣳ हविः । अग्नीनन्वाधायेध्माबर्हिराहरति समूलं बर्हिर्दाति । उत्तरेणगार्हपत्यमित्यादि । प्रस्तरवर्जम् । सुसम्भृता त्वा सम्भरामि निधनान्येव । नात्रालुभिता योनिः । बर्हिराहृत्य व्रतप्रवेशः । परिस्तरणाहरणादि । वर्षीयानर्थादिध्मो द्राघीयांश्च ३। पञ्चदश सामिधेनी समिधः । द्वौ परिधी शुल्बं निधाय । यत्कृष्णो रूपं कृत्वा &mdash; ततस्त्वां विꣳशतिधा सम्भरामि सुसम्भृता । द्वौ परिधी तिस्रस्समिधो यज्ञायुरनुसञ्चरान् &mdash; सम्भरामि सुसम्भृता । इध्मप्रव्रश्चननिधानम् । न वेदकरणम् । उपवेषं कृत्वा । अलङ्कृत्य । परिस्तृणीत, देवा देवेषु, कर्मणे वां इत्यादि । पात्रप्रयोगकाले षट्कपालानि भर्जनार्थं कपालं स्फ्यश्च द्वन्द्वम् । उदकुम्भमग्निहोत्रहवणीं च शूर्पेण द्वन्द्वम् । कृष्णाजिनादि षट्कम् । पुरतः पात्रीद्वयं शरावं च वेदेन द्वन्द्वम् । योक्त्रेडापात्रवर्जम् । शिष्टानि प्रकृतिवत् । पवित्रकरणादि ।</p>
<p>निर्वपणकाले सर्वतो वेदिं परिश्रित्य । उत्तरेण द्वारं कृत्वा । अग्निहोत्रहवण्यादानादि । प्रत्युष्टमिति गार्हपत्ये प्रतितप्य । अपरेण गार्हपत्यमवस्थितायां पात्र्यां यवानोप्य, पात्र्या दक्षिणतः प्राचीनावीती हवींषि निर्वपति । उत्तरतो वा यज्ञोपवीती । शूर्पे पवित्रे निधाय । सोमाय पितृमते जुष्टं निर्वपामि । पितृभ्यो बर्हिषद्भ्यो जुष्टं निर्वपामि । पितृभ्योऽग्निष्वात्तेभ्यो जुष्टं निर्वपामि । इदं देवानामित्यादि । सोम पितृमन् हव्यꣳ रक्षस्व पितरो बर्हिषदो हव्यꣳ रक्षध्वं पितरोऽग्निष्वात्ता हव्यꣳ रक्षध्वम् अपरेण गार्हपत्यमुपसादयति । उदकुम्भः प्रोक्षणीभाजनं भवति । यज्ञोपवीती भूत्वा उदकुम्भे पवित्रे निधाय उत्पूय ब्रह्माणमामन्त्र्य । देवस्य त्वा &mdash; सोमाय पितृमते वो जुष्टं प्रोक्षामि पितृभ्यो बर्हिषद्भ्यो वो जुष्टं प्रोक्षामि पितृभ्योऽग्निष्वात्तेभ्यो वो जुष्टं प्रोक्षामि । शुन्धध्वं दैव्याय । कृष्णाजिनादानादि । अदित्यास्त्वगसीत्युत्तरेण गार्हपत्यं प्रतीचीनग्रीवमुत्तरलोमोपस्तृणाति१ । न पत्नी अवहननादि करोति । हविष्कृदेहीत्यनेनाध्वर्युरेवावहननं करोति । प्रोक्षणीशेषेण यवान् संयुत्य । त्रिष्फली क्रियमाणानां इत्युत्करे त्रिर्निनीय । यवान्त्रेधा कृत्वा द्विभागस्य यथाभागं व्यावर्तध्वम् । इदं सोमस्य पितृमतः पेषणार्थान् । इदं पितृणां बर्हिषदाम् पितृणामग्निष्वात्तानाम् धानार्थान् । कृष्णाजिनादानादि सोमाय पितृमते जुष्टमधिवपामि धान्यमसि । धृष्ट्यादानादि । आद्यैर्मंत्रैर्दक्षिणार्धे गार्हपत्यस्य षट्कपालान्युपधाय । प्रक्षाल्योपवेषम् । दक्षिणाग्नौ प्रथमेन कपालमन्त्रेण धानार्थं भर्जनकपालम-धिश्रयति । भृगूणामङ्गिरसां तपसा तप्यस्व इत्येककपाले । मदन्तीरधिश्रयति । सोमाय पितृमते जुष्टꣳ संवपामि । पिष्टान्युत्पूय तण्डुलानुत्पुनाति । अधिश्रयणकाले पुरोडाशमधिश्रित्य । भर्जनकपाले घर्मास्थ विश्वायुषः तण्डुलानोप्य बहुरूपा धानाः करोति । विदह्यमानाः परिशेरत इति विज्ञायते । प्रथनादि पुरोडाशस्य अन्तरितꣳ सर्वेषां स्वेन स्वेनाग्निना । आप्यलेपं निनीय ।</p>
<p>ब्रह्मन्नुत्तरं परिग्राहमित्यादि । वसवस्त्वा परिगृह्णन्तु इत्यादि उत्तरपरिग्राहः । सम्प्रैषकाले पत्नीवर्जं सम्प्रेष्यति । प्रोक्षणीरासादयेध्माबर्हिरुपसादय स्रुवं च स्रुचश्च संमृड्ढ्याज्येनोदे३हि । उदक पूरणादि । न सन्नहनम् । न अग्ने गृहपत इत्यादि । न युक्ता मे २ । पूषा ते बिलं इत्यादि । ऊर्जे त्वा इत्यपादाय । तेजोऽसि तेजोऽनुप्रेहि हरति । अग्निस्ते तेजो मा वि नैत् वेदिगताग्नावधिश्रित्य । अग्नेर्जिह्वासि । आज्यमसि । प्रोक्षणाद्युत्पवनान्तं कृत्वा । स्रुवं स्रुचः वेदमाज्यस्थालीं चादाय गत्वा । उत्तरेण गार्हपत्यं चतुर्गृहीतान्याज्यानि गृह्णाति पञ्चावत्तिनामपि । उपभृति पञ्चानां त्वा दिशाम्, पञ्चानां त्वा पञ्चजनानाम्, चरोस्त्वा, ब्रह्मणस्त्वा । ध्रुवायां प्रकृतिवत् सुप्रजास्त्वाय त्वा । आपो देवीः इत्यादि । पूषा ते ग्रन्थिं विष्यतु ग्रन्थिं विस्रस्य । दर्भैर्वेदिमन्तर्धाय आग्नेयीमारभ्य त्रिः प्रसव्यं (=अप्रदक्षिणं) वेदिं ऊर्णांम्रदसं त्वा इति मन्त्रावृत्या स्तृणन् पर्येति । चतुश्शिखण्डा इति यजमानः । सर्वां वेदिमास्तीर्य हस्ते प्रस्तरप्रमाणमवशेषयति । औद्धवान् १ धारयमाणः त्रिरस्तृणन् प्रतिपर्येति । अयं प्राणश्च इति तत्र पवित्रे अपिसृज्य । प्राणापानाभ्यां त्वा इति यजमानाय प्रदाय पुनरादाय । परिधी परिदधाति । गन्धर्वोऽसि इति मध्यमम् । मित्रावरुणौ त्वा इत्युत्तरतः । यजमानः - ध्रुवोऽसि, अभिभूरसि । अस्मिन् यज्ञ उपभूय इन्नु मे अविक्षोभाय परिधी दधामि &mdash; नुदातै । सूर्यस्त्वा इत्यादि । न विधृती । तूष्णीं प्रस्तरस्तरणम् । अयं प्रस्तर उभयस्य इत्यादि । दक्षिणाप्रागग्रं प्रस्तरं स्तृणाति । तत्र स्रुचां सादनम् । आज्यमभिमन्त्र्य । अङ्गारापोहनादि । सूर्यज्योतिषो विभात महत इन्द्रियाय धाना अभिमन्त्र्य । सर्वेषां तूष्णीमभिघारणम् । स्योनं ते पात्र्यामुपस्तीर्य । षट्कपालमुद्वास्य । तूष्णीं प्रतिष्ठापयति । स्योनं वस्सदनं करोमि घृतस्य धारया सुशेवं कल्पयामि वः द्वितीयपात्र्यामुपस्तीर्य । स्योनं ते शरावे उपस्तरणम् । भुवनस्य गोपाश्शृता उत्स्नान्ति जनित्र्यो मतीनाम्२ धाना उद्वास्य । यथा भागं व्यावर्तेथाम् विभज्य । इदं पितृणां बर्हिषदाम् । इदं पितृणामग्निष्वात्तानाम् । धानाः आज्येन संयुत्य पात्र्यां तूष्णीं प्रतिष्ठापयति । अर्धं पिष्टानामावृता सक्तून् करोति । कृष्णाजिनादानादि । पितृभ्योऽग्निष्वात्तेभ्यो जुष्टमधिवपामि धान्यमसि धिनुहि देवान् । अणूनि कुरुतादित्यन्तं कृत्वा । अभिवान्यायै दुग्धस्यार्धपूर्णशरावे पात्रीस्थानीये सक्तूनोप्य । इराभूतिः । एकया इक्षुशलाकया इक्षुकाण्डेन वा दक्षिणामुखः रज्वा बध्वा त्रिः प्रसव्यमनारभ्योपमन्थति । शलाकास्थं मन्थं ३ करोति । क्रमेणालङ्करणम् । देवो वस्सविता इति धानानाम् । यजमानः - तृप्तयस्स्थ गायत्रं छन्दस्तर्पयत मा तेजसा ब्रह्मवर्चसेन तृप्तयस्स्थ त्रैष्टुभं छन्दस्तर्पयत मौजसा वीर्येण तृप्तयस्स्थ जागतं छन्दस्तर्पयत मा प्रजया पशुभिः । मन्थस्य प्रकृतिवत् । एकैकशो हवींष्यासादयति । प्रियेणेति त्रिः । अयं यज्ञः, ममाग्ने, चतुर्होतेत्यासन्नाभिमर्शनम् । ततो वेदेर्दक्षिणतो कशिपूपबर्हणमाञ्जन-मभ्यञ्जनमुदकुम्भमित्येकैकशस्तूष्णीमासाद्य वेदं निधाय सामिधेनीभ्यः प्रतिपद्यते ।</p>
<p>अग्नये देवेभ्यः पितृभ्यस्समिध्यमानायानु ब्रूहि इति सम्प्रेष्यति अनूहपक्षेऽपि । एकामनूयाजसमिधमवशिष्य समशः इध्मं त्रेधा विभज्य प्रणवे प्रणवे त्रिरादधाति । दशहोतेत्याद्यविकृतं याजमानम् । होतृप्रवरानुमन्त्रणवर्जम् । वेदेनाग्निं त्रिरुपवाज्येत्यादि स्रौवमाघारं कृत्वाप्याय्य ।अग्नीत्परिधी चाग्निं च इति विशेषः । मध्यमं संमृज्य उत्तमं संमार्ष्टि । अग्ने वाजजित् । भुवनमसि इत्यादि स्रुक्सादनान्तम् । क इदमित्यादि श्रौषडित्यन्ते सीद होतः इत्येतावान् प्रवरः । देवाः पितर इति यजमानः । स्रुगादापनादि । बर्हिर्वर्जं त्रीन् प्रयाजानिष्ट्वा अर्धमौपभृतं जुह्वामानीय उत्तमां प्रयाजां यजति । प्रत्याक्रम्य शेषेण ध्रौवमभिघार्येत्यादि । आज्यभागाविष्ट्वा प्रस्तरे स्रुचौ निदधाति ।</p>
<p>विस्रस्य यज्ञोपवीतानि प्राचीनावीतानि कुर्वते । ग्रन्थिं विस्रस्य सव्यस्कन्धगतानि कृत्वा, पुनश्च ग्रन्थिकल्पनम् । विपरिक्रामन्त्यृत्विजो विपरिहरन्ति स्रुचो हवींषि परिश्रयणानीति । अध्वर्युराग्नीध्रश्च दक्षिणतो गच्छतः । ब्रह्मा यजमानश्च उत्तरतो गच्छतः । दक्षिणेन जुहूमुपभृतं सादयति । दक्षिणेनोपभृतं ध्रुवां च सादयति । जुहू षट्कपालौ १ न चलितौ भवतः । दक्षिणेन पुरोडाशं धानाः । ता दक्षिणेन मन्थम् । परिश्रयणानामपि व्यत्यासः पौरस्त्यं पश्चिमभागे पाश्चात्यं पूर्वभागे । एवं दक्षिणत उत्तरतश्च व्यत्यासः । षडवत्तः पञ्चवत्तिनां पञ्चावत्तश्चतुरवत्तिनाम् । सम्भिन्दन् पुरोडाशस्यावद्यति । द्विः प्रथमस्यावद्येत्पञ्चावत्तिनः । प्राचीनावीती भूत्वा स्रुचावादाय जुह्वामुपस्तीर्य । यजमानः पञ्चहोता । सोमाय पितृमते इत्युपांशूक्त्वा अनुस्वा३धा इत्युच्चैः सर्वत्र । पुरोडाशं मन्त्रेण सकृदवदाय । मा भैष्ट मा सं विग्ध्वं मा वो हिꣳसिषं मा वस्तेजोपक्रमीत् । भरतमुद्धरते मनुषिञ्चतावदानानि वः प्रत्यवदास्यामि नमो वोऽस्तु मा मा हिꣳसिष्ट इत्यूहेन सकृद्धानानाम् । मन्त्रेण सकृन्मन्थस्य । अवदानान्यभिघार्य । न हविः प्रत्यभिघारः । उदञ्चमतिक्रम्य दक्षिणामुखस्तिष्ठन् आ३स्वा३धा इत्यध्वर्युः । अस्तुस्वा३धा इत्याग्नीध्रः । सोमम् पितृमन्तं [उपांशु] स्वधा [उच्चैः] । देवतापदस्य प्रधानस्यैवोपांशु सर्वत्र । सोमाय पितृमत इदम् । सोमस्य पितृमतोऽहं देवयज्यया वृत्रहा भूयासम् । यां देवतां यजेत्तद्धविषः प्रथममवदानमवद्येत् । स च अवदानकल्पः । एतेनैव कल्पेन पितॄन् बर्हिषदो यजति । जुह्वामुपस्तीर्य पितृभ्यो बर्हिषद्भ्यः [उपांशु] । अनुस्वा३धा [उच्चैः] । मा भैष्ट मा संविग्ध्वं इति धानाभ्यः सकृदवदाय । पुरोडाशं मन्त्रेण सकृदवदाय । मन्थं मन्त्रेण सकृदवदाय । सर्वत्र हविषः मध्यादेवावदानम् । अभिघार्य । न हविः प्रत्यभिघारः । उदङ्ङतिक्रम्य । आ३स्वा३धा । अस्तुस्वा३धा । पितॄन् बर्हिषदः [उपांशु] स्वधा [उच्चैः] । पितृभ्यो बर्हिषद्भ्य इदम् । पितृणां बर्हिषदामहं देवयज्यया वृत्रहा भूयासम् । तेनैव कल्पेनाग्निष्वात्तान् यजति । जुह्वामुपस्तीर्य, पितृभ्योऽग्निष्वात्तेभ्यः [उपांशु] अनुस्वाधा [उच्चैः] मन्थं मन्त्रेण सकृदवदाय । पुरोडाशं मन्त्रेण सकृदवदाय । धानाभ्यो मा भैष्ट इत्यूहेन सकृदवदाय अभिघार्य, यदवदानानि ते इति पुरोडाशं प्रत्यभिघार्य यदवदानानि वोऽवद्यन् &mdash; तद्व आप्यायतां पुनः इति धानाः प्रत्यभिघार्य यदवदानानि ते इति मन्थं प्रत्यभिघार्य उदङ्ङतिक्रम्य दक्षिणामुखस्तिष्ठन् आ३स्वा३धा । अस्तु स्वा३धा । पितॄनग्निष्वात्तान् [उपांशु] स्वधा [उच्चैः]। पितृभ्योऽग्निष्वात्तेभ्य इदम् । पितृणामग्निष्वात्तानामहं देवयज्यया वृत्रहा भूयासम् । नारिष्ठान् हुत्वा । स्विष्टकृति ध्रौवसमाप्तिः । जुह्वामुपस्तीर्य । अग्नये कव्यवाहनाय [उपांशु]। अनुस्वा३धा [उच्चैः]। सर्वेषां हविषां उत्तरार्धात् सकृत्सकृदवदाय । द्विरभिघार्य । न हविः प्रत्यभिघारयति । उदङ्ङतिक्रम्य दक्षिणामुखस्तिष्ठन् । आ३स्वा३धा । अस्तुस्वा३धा । अग्निं कव्यवाहनं [उपांशु] स्वधा [उच्चैः] । यजमानः - अग्नये कव्यवाहनायेदम् । अग्नेः कव्यवाहनस्याहं देवयज्ययायुष्मान् यज्ञेन प्रतिष्ठां गमेयम् । वैश्वानरे हविः ।</p>
<p>प्राशित्रमवद्यति । तं ब्रह्मा मन्त्रेणावघ्राणं भक्षयति १ । बहिस्त्यक्त्वा आचामेत् । न या अप्स्वन्तः, न घसीना मे । वाङ्म आसन्नित्यादि । मां जिन्वेत्यन्तं करोति । इडा पात्रवर्जम् । अनुपस्तीर्य मन्त्रेण मन्थे इडामवद्यति उत्तरयोर्हविषोः । मनुना दृष्टाम् । सरूप वर्षवर्ण इति यजमानः । यदा केवलो मन्थः इडा तदा अवदानमन्त्रस्य यजमानमन्त्रस्य च लोपः । उभयपक्षेऽपि यजमानभागावदानम् । अवघ्रेणावान्तरेडां होता प्राश्नाति । सर्वे षट्कपालधानानां इडां मन्त्रेणावजिघ्रन्ति । ततः शरावस्थं मन्थं होतुर्हस्ते आदधाति । तं होतावजिघ्रति । तत्रैव इडे भागं जुषस्व नः इति मन्त्रेण ब्रह्मादयो क्रमेणावजिघ्रन्ति । समशो वा प्रतिविभज्य मन्त्रेणैवावदानम् । भक्षयित्वा बर्हिषि लेपं निमृजन्ते २ ।</p>
<p>मार्जनान्ते यजमानः पूर्वनिहितोदकुम्भमादाय । शुन्धन्तां पितरः इति सकृन्मन्त्रमुक्त्वा त्रिः प्रसव्यं वेदिं परिषिञ्चन् पर्येति । निधाय कुम्भं पुनरादाय । अया विष्ठा जनयन् कर्वराणि स हि घृणिरुरुर्वराय गातुः । स प्रत्युदैद्धरुणो मध्वो अग्रꣴ् स्वायां यत्तनुवां तनूमैरयत इति सकृन्मन्त्रमुक्त्वा त्रिरपरिषिंचन् प्रतिपर्येति । मन्थवर्जं हविश्शेषान् संप्लोम्नाय । पिण्डान्कृत्वा तिसृषु स्रक्तीषु निदधाति पूर्वस्यां दक्षिणस्यामपरस्यामिति । एतत्ते तत यज्ञशर्मन् [अमुक शर्मन् ] प्रपितामहस्य प्रपितामह ये च त्वामनु इति पूर्वस्यां स्रक्त्याम् । एतत्ते पितामह यज्ञशर्मन् प्रपितामहस्य पितामह ये च त्वामनु इति दक्षिणस्यां स्रक्त्याम् । एतत्ते प्रपितामह यज्ञशर्मन् प्रपितामहस्य तत ये च त्वामनु इत्यपरस्यां स्रक्त्याम् । उत्तरस्यां स्रक्त्यां लिप्तलेपं निमृज्य । अत्र पितरो यथाभागं मन्दध्वम् यजमानेन सह ऋत्विजः एवमुक्त्वा उदञ्चो निष्क्रामन्ति ।</p>
<p>एतदादि परिश्रयणप्रवेशान्तं सर्वेषाम् । सुसन्दृशं त्वा वयं मघवन्मन्दिषीमहि । प्र नूनं पूर्णवन्धुरस्स्तुतो यासि वशाꣳ अनु । योजान्विन्द्र ते हरी त्र्यवसानयैन्द्रियर्चा सकृन्मन्त्रमुक्त्वा हरीपदस्यान्ते यावच्छक्यमनुच्छ्वसन्तः प्रकृत्याहवनीयमाम्लानेरुपतिष्ठन्ते । अक्षन्नमीमदन्त ह्यव प्रिया अधूषत । अस्तोषत स्वभानवो विप्रा न विष्ठया मती । योजान्विन्द्र ते हरी अनुच्छ्वसन्त एव पूर्ववत् अनया त्र्यवसानया पङ्क्त्या गार्हपत्यमुपतिष्ठन्ते । उभाभ्यां वा मन्त्राभ्यां आहवनीयमुपस्थाय, अक्षन्नमीमदन्त हि इति उत्तरया गार्हपत्यमुपतिष्ठन्ते । पुनश्च अक्षन्नमीमदन्त हीति एतया परिश्रितं प्रविशन्ति । आञ्जनादि पिण्डपितृयज्ञवदा पङ्क्त्याः । यजमानः - आङ्क्ष्व तत यज्ञशर्मन् [अमुक शर्मन्] प्रपितामहस्य प्रपितामह आङ्क्ष्व । आङ्क्ष्व पितामह यज्ञशर्मन् प्रपितामहस्य पितामह आङ्क्ष्व । आङ्क्ष्व प्रपितामह यज्ञशर्मन् प्रपितामहस्य तत आङ्क्ष्व ॥ अभ्यङ्क्ष्व तत यज्ञशर्मन् [अमुक शर्मन्] प्रपितामहस्य प्रपितामह अभ्यङ्क्ष्व । अभ्यङ्क्ष्व पितामह यज्ञ शर्मन् प्रपितामहस्य पितामह अभ्यङ्क्ष्व । अभ्यङ्क्ष्व प्रपितामह यज्ञशर्मन् प्रपितामहस्य तत अभ्यङ्क्ष्व । एतानि वः पितरो वासाꣲ्स्यतो नोऽन्यत्पितरो मा योष्ट इति वाससो दशां छित्वा निदधात्यूर्णास्तुकां वा पूर्वे वयसि । उत्तर आयुषि स्वं लोम । आञ्जनादि त्रिरनुपिण्डं ददाति ।</p>
<p>नमो वः पितरो रसाय नमो वः पितरश्शुष्माय नमो वः पितरो जीवाय नमो वः पितरस्स्वधायै नमो वः पितरो मन्यवे नमो वः पितरो घोराय पितरो नमो वो य एतस्मिल्लोके स्थ युष्माꣲ्स्तेनु येऽस्मिल्लोके मां ते नु य एतस्मिल्लोके स्थ यूयं तेषां वसिष्ठा भूयास्त येऽस्मिल्लोकेऽहं तेषां वसिष्ठो भूयासम् नमस्कारान्जपति । गृहान्नः पितरो दत्त सदो वः पितरो देष्म इति पितॄनुपतिष्ठते । ऊर्जं वहन्तीरमृतं घृतं पयः कीलालं परिस्रुतम् । स्वधा स्थ तर्पयत मे पितॄन् इत्युदकं निनीय । मनोऽन्वा हुवामहे नाराशꣳसेन स्तोमेन पितृणां च मन्मभिः ॥ आ न एतु मनः पुनः क्रत्वे दक्षाय जीवसे । ज्योक्च सूर्यं दृशे ॥ पुनर्नः पितरो मनो ददातु दैव्यो जनः । जीवं व्रातꣳ सचेमहि मनस्वतीभिरुपतिष्ठते । उत्तिष्ठत पितरः प्रेत शूरा यमस्य पन्थामनुवेता पुराणम् । धत्तादस्मासु द्रविणं यच्च भद्रं प्रणो ब्रूताद्भागधान्देवतासु इति पितॄनुत्थापयति । परेत पितरस्सोम्या गम्भीरैः पथिभिः पूर्व्यैः । अथा पितॄन् सुविदत्राꣳ अपीत यमेन ये सधमादं मदन्ति इति प्रवाहण्या पितॄन् प्रवाहयति ।</p>
<p>प्रजापते न त्वदेतान्यन्यो विश्वा जातानि परि ता बभूव । यत्कामास्ते जुहुमस्तन्नो अस्तु वयꣴ् स्याम पतयो रयीणाम् यज्ञोपवीती गार्हपत्यदेशं गच्छति । यदन्तरिक्षं पृथिवीमुत द्यां यन्मातरं पितरं वा जिहिꣳसिम । अग्निर्मा तस्मादेनसो गार्हपत्यः प्रमुञ्चतु दुरिता यानि चकृम करोतु मामनेनसम् पङ्क्त्या गार्हपत्यमुपतिष्ठते । यदन्तरिक्षं पृथिवीमुत द्यां यन्मातरं पितरं वा जिहिꣳसिम । अग्निर्मा तस्मादेनसो गार्हपत्यः प्रमुञ्चतु दुरिता यानि चकृम करोतु मामनेनसम् पङ्क्त्या पुनरेति परिश्रितम् ।</p>
<p>विस्रस्य प्राचीनावीतानि यज्ञोपवीतानि कुर्वते । विपरिक्रामन्त्यृत्विजः । विपरिहरन्ति स्रुचः । अपकर्षन्ति परिश्रयणानि । इदं यजमानस्य इति वेदेन यजमानभागनिर्देशः । अन्वाहार्यो दक्षिणा । ब्रह्मन् प्रस्थास्याम इति संप्रैषः । प्रथमवर्जं द्वावनूयाजौ यजति । देवौ यज इति सम्प्रेष्यति । नराशꣳसस्याहम् देवयज्यया पशुमान् । यज इत्युत्तरम् । अग्नेस्स्विष्टकृतोऽहं देवयज्ययायुष्मान् । प्रत्याक्रम्य । वाजस्य मा इत्यादि । आयुषे त्वा इत्यन्तं कृत्वा । अध्वर्युरितरे च सूक्तवाकं प्रति निवीतानि कुर्वते । आश्रवणादि । सोमस्य पितृमतोऽहमुज्जितिम् । पितृणां बर्हिषदामहमुज्जितिम् । पितृणामग्निष्वात्तानामहमुज्जितिम् । एमा अग्मन् । सा मे सत्याशीरित्यादि । अगन्नित्यन्ते कृते यज्ञोपवीती भूत्वा १। श्रावयेत्यादि । यज्ञस्य पाथ उप समिहि इत्युत्तरं परिधिम् । यजमानं प्रथतम् । वि ते मुञ्चामीत्यस्य नोहः अग्नेर्विमोकत्वात् । न हविश्शेषभक्षणम् । आज्यलेपान् प्रक्षाल्य । सस्रुवे जुहूपभृतौ स्फ्यमाज्यस्थालीं चादाय अध्वर्युरेव गार्हपत्यं प्रति गच्छति । न होता नाग्नीध्रः । स्फ्ये स्रुचोस्सादनम् । न पत्नीसंयाजाः । अनन्वारब्धायामपि सम्पत्नीयहोमः । इध्मप्रव्रश्चनाधानादि दक्षिणाग्नौ होमा भवन्ति । न पूर्णपात्रं निनयति । न पुष्टिमती । यथेतमित्यादि प्रायश्चित्तान्तम् । ध्रौवसमाप्तेः अत्र न समिष्टयजुर्जुहोति । तूष्णीं बर्हिप्रहरणम् । यजमानभागमवघ्रेण भक्षयति । प्रणीताविमोकः । यद्घर्मे कपालमुपचिन्वन्ति वेधसः । पूष्णस्तदपि व्रत इन्द्रवायू विमुञ्चताम् इत्येककपालोद्वासनम् । पितृयज्ञार्थवेद्यां विष्णुक्रमादि । पित्र्याहवनीयं नातिक्रामेत् । न यज्ञ शं च मे । ब्राह्मण तर्पणान्तम् । सन्तिष्ठते महापितृयज्ञः ॥</p>
<p>॥ इति महापितृयज्ञः॥</p>
<p>त्र्यम्बकेष्टिः</p>
<p>पितृयज्ञार्थान् अग्नीन् परित्यज्य । प्राकृते विहारे प्राणानायम्य । त्र्यम्बकैर्यक्ष्ये१। विद्युदसि । तूष्णीमन्वाधानाद्युपचरितानि भवन्ति । तूष्णीं परिस्तरणीमाहरति परिभोजनीमुलपराजीं च । नेध्मः । वेदोपवेषयोः करणम् । समूहनालङ्करणौ । परिस्तीर्य । पाणी प्रक्षाल्य । पात्रप्रयोगे यावन्तो यजमानस्यामात्यास्सस्त्रीकास्तावन्त्येकातिरिक्तानि कपालानि स्फ्यश्च द्वन्द्वम् । अनपत्यस्य तु त्रीणि कपालानि । अपरतः दृषदुपलान्तानि प्रयुज्य । पुरतः - स्रुवं, वेदं, पात्रीं, आज्यस्थालीं, उत्पवनपात्रं, उपवेषं, मेक्षणं, मदन्तीं, पलाशपर्णं, तृणं च । पवित्रकरणादि । निर्वपणकाले निर्वापसङ्ख्यया यावन्तो यजमानस्यामात्यास्सस्त्रीकास्तावन्त्येकातिरिक्तानि निर्वपति । यजमानस्य प्रथमं, ततः पत्न्याः, ततो यावन्तो ज्येष्ठपुत्रादयः तेषां योषितां ज्येष्ठादिक्रमेण २ । अप्रत्तायाः कन्यायाश्च । एवं क्रमेण निर्वापादीनि क्रियेरन् अन्वावापान्तमेकैकस्य । अस्मा अस्मा इति स्मृत्वा निर्वापः । अन्वावापान्तमेव एकातिरिक्तं निर्वपति । यावन्तो गृह्यास्स्मस्तेभ्यः कमकरम् निरुप्यमाणेषु यजमानस्सकृदेव जपति । उपसादनप्रोक्षणावहननादि करोति । उत्तरार्धे गार्हपत्यस्य प्रागपवर्गानि कपालान्युपधाय मदन्तीरधिश्रयति । संवापः । पिण्डं कृत्वा, विभज्य, इदमस्मा इदमस्मा इति चिह्नं कृत्वा निर्वापक्रमेणाधिश्रयति । पर्यग्निकरणादि आप्यलेपं निनीयेत्यन्तं कृत्वा ।</p>
<p>न वेदिकरणम् । आज्यं निरुप्य उत्पवनान्ते वेद्यां पवित्रे अपिसृज्य । तूष्णीमभिघारणादि । पुरोडाशानुद्वास्य । अलङ्कृत्य प्राकृतायामसंस्कृतायां वेद्यां तूष्णीमासादयति इदमस्माइदमस्मा इति चिह्नं कृत्वा पशूनाꣳ शर्मासि शर्म यजमानस्य शर्म मे यच्छ मूते संवपति । कोशापिधानेन ३ हरन्तीत्येके । शकृदिन्धनमुदकुम्भपलाशपर्णसमिद्दर्भपुरोडाशैस्सह चतुष्पथं गच्छन्ति । ऋत्विजो यजमानः पत्नी अमात्याः सपत्नीकाः अप्रत्ताः कन्याश्च । एक एव रुद्रो न द्वितीयाय तस्थे इति दक्षिणाग्नेरेकोल्मुकं धूपायद्धरति । उत्तरपूर्वमवान्तरदेशं गत्वा । आखुस्ते रुद्र पशुस्तं जुषस्व इत्याखूत्करे एकमतिरिक्तं पुरोडाशमुपवपति । रुद्रायेदम् । अप उपस्पृश्य । गोमयेनोपलिप्ते चतुष्पथे ४ एकोल्मुकमुपसमाधाय । संपरिस्तीर्य । सर्वेषां पुरोडाशानां उत्तरार्धात्सकृत् सकृदवदाय मध्यमेन अन्तमेन वा पलाशपर्णेन जुहोति । एष ते रुद्र भागस्सह स्वस्राम्बिकया तं जुषस्व स्वाहा । रुद्रायेदम् । अप उपस्पृश्य । भेषजं गवेश्वाय पुरुषाय भेषजमथो अस्मभ्यम् भेषजꣳ सुभेषजम्, यथासति । सुगं मेषाय मेष्यै एताभ्यां चतुष्पथमग्निं परिषिञ्चति । अवाम्ब रुद्रमदि मह्यव देवं त्र्यम्बकम् । यथा नश्श्रेयसः करद्यथा नो वस्यसः करद्यथा नः पशुमतः करद्यथा नो व्यवसाययात् यजमानो जपति । त्र्यम्बकं यजामहे सुगन्धिं पुष्टिवर्धनम् । उर्वारुकमिव बन्धनान् मृत्योर्मुक्षीय माऽमृतात् त्रिः प्रदक्षिणमग्निं परियन्ति पुरोडाशिनः । सकृन्मन्त्रेण द्विस्तूष्णीम् । त्र्यम्बकं यजामहे सुगन्धिं पतिवेदनम् । उर्वारुकमिव बन्धनादितो मुक्षीय मा पतेः इति पतिकामा कन्या परीयात् १ ।</p>
<p>यजमानस्यामात्याः यजमानः पत्नी च स्वान् स्वान् पुरोडाशानादाय ऊर्ध्वं क्षिप्त्वा गृहीत्वा । त्र्यम्बकं यजामहे सुगन्धिं पुष्टिवर्धनम् । उर्वारुकमिवबन्धनान् मृत्योर्मुक्षीय माऽमृतात् इति यजमानस्य अञ्जलौ समोप्य । पतिकामानां कन्यानां पूर्ववन्मन्त्रसन्नामः । भगस्थ भगस्य वो लिप्सीय अपादाय । एवं त्रिः । ऊर्ध्वं क्षिप्त्वा गृहीत्वा इत्यादि आदाय इत्यन्तम् । अध्वर्युः यजमानहस्तस्थान् पुरोडाशान् तूष्णीं मूते समावपति । एष ते रुद्रभागस्तं जुषस्व तेनावसेन परो मूजवतोऽतीहि मूतसहितान् पुरोडाशान् वृक्षे आसजति । अवततधन्वा पिनाकहस्तः कृत्तिवासो३म् इति त्रिरवताम्यन्ति ऋत्विग्भिस्सह पुरोडाशिनः पत्नीयजमानश्च । यावत्प्राणधारणं कर्तुं शक्यं तावत्यन्तं आसित्वा प्राणान् विसृजेयुः । एवं अवततधन्वेति मन्त्रावृत्तिः । अध्वर्युः वृक्षमूलमपः परिषिञ्चति । सर्वे अप्रतीक्षास्तूष्णीमेत्य एधोऽस्येधिषीमहि । समिदसि । तेजोऽसि तेजो मयि धेहि इति मन्त्रत्रयेण एकैकं तिस्रस्समिध आहवनीये आधाय । अपो अन्वचारिषꣳ रसेन समसृक्ष्महि । पयस्वाꣳ अग्न आगमं तं मा सꣳ सृज वर्चसा इत्युपतिष्ठन्ते । सन्तिष्ठते त्र्यम्बकेष्टिः ॥</p>
<p>अथ आदित्येष्टिः</p>
<p>अथ आदित्यं घृते चरुं पुनरेत्य निर्वपति । आधानवत् । अग्नी परित्यज्य । न च त्र्यम्बकाग्निं परित्यजतीत्येके । इष्ट्या यक्ष्ये । विद्युदसि । विहरणादि । साकमेधीयꣳ हविः । सप्तदश सामिधेन्यः । पौर्णमासं तन्त्रम् । पात्रप्रयोगकाले स्थाली स्फ्यश्च द्वन्द्वम् । शम्या दृषदुपलवर्जम् । उत्पवनपात्रं प्रणितापात्रं च इडापात्रेण सह । अन्वाहार्यस्थालीमेक्षणमदन्तीवर्जम् । इतराणि प्रयुनक्ति । पवित्रकरणादि । अदित्यै जुष्टं निर्वपामि । अदिते हव्यꣳ रक्षस्व । सशूकायामित्यादि । अदित्यै वो जुष्टं प्रोक्षामि । धृष्ट्यादानादि । तण्डुलानुत्पूय, देवस्त्वा सवितोत्पुनातु इति घृतं चोत्पूय स्थाल्यामासिञ्चति । घर्मोऽसि विश्वायुः इति तण्डुलानोप्य उदकमपि यथार्थम् । अन्तरितꣳ रक्षः । अविदहन्त । वेदिकरणादि । अदित्यै जुष्टमभिघारयामि । प्रियेणेत्यासादयति । यज्ञोऽस्ययं यज्ञो ममाग्ने चतुर्होतेत्यासन्नाभिमर्शनम् । अदित्या अनुब्रूहि । अदितिं यज । अदित्या इदम् । अदित्या अहं देवयज्यया प्र प्रजया च पशुभिश्च जनिषीय । नारिष्ठादि । मार्जनान्ते न चतुर्धाकरणम् । आदित्यं चरुं ब्रह्मणे परिहरति । तं चत्वार आर्षेयाः प्राश्नन्ति । इदं यजमानस्य वेदेन यजमानभागं परिहृत्य । दक्षिणाकाले श्वेताश्वो दक्षिणा । गौर्वा श्वेतः, श्वेतन्यङ्गो १ वा । अपि वा गोनिष्क्रयभूतं द्रव्यं अन्तर्वेद्यासाद्य । ब्रह्मन् ब्रह्मासि । ब्रध्न पिन्वस्व इत्यादि । सहस्रधारो उत्सो अक्षीयमाणः &mdash; तेन गवा अतितराणि मृत्युम् । अयं वो गौः अहिंसन्तः यथाभागं प्रतिगृह्णीध्वम् २ । रुद्राय गां इति प्रतिग्रहः । अदित्या अहमुज्जितिम् । अन्यत्प्रकृतिवत् । ब्राह्मणतर्पणान्तम् । सिद्धमिष्टिस्सन्तिष्ठते।</p>
<p>वपनम् :-</p>
<p>अत्र पौर्णमास्या इष्ट्वा उन्दनादि, पूर्ववन्निवर्तनम् । सर्वं वा वापयेत् । मन्त्रादिर्विक्रियते । यो अस्याः पृथिव्यास्त्वचि निवर्तयत्योषधीः । अग्निरीशान ओजसा वरुणो धीतिभिस्सह । इन्द्रो मरुद्भिस्सखिभिस्सह । अग्निस्तिग्मेनेति समानम् ।</p>
<p>॥ इति साकमेधाः ॥</p>
<p></p>
<p>॥ अथ शुनासीरीयपर्व ॥</p>
<p>ततो द्व्यहे त्र्यहे चतुरहे मासि चतुर्षु मासेषु शुनासीरीयेण यजते । तस्य वैश्वदेववत् कल्पः । वाजिनवर्जम् । प्राचीनप्रवणे यजेत । द्व्यहकालादौ सद्यस्कालादौ वा । प्रातरग्निहोत्रं हुत्वा । प्राणानायम्य । प्राकृते विहारे शुनासीरीयेण यक्ष्ये । विद्युदसि । ऊर्णास्तुकानिधानं प्रणयनपक्षे । अद्य यज्ञाय । इमामूर्जं इति यथा तिथिनिर्देशः । शौनासीरीयꣳ हविरिदमेषां मयि । शाखामाहृत्य व्रतप्रवेशः । न वत्सापाकरणादि । वैश्वदेववत् प्रसूमयमित्यादि । इध्माबर्हिराहरति । वेदं कृत्वा वेदिः । प्रागुत्तरात्परिग्राहात् कृत्वा । अन्तर्वेदि शाखाया इत्यादि । पर्णवल्कवर्जम् । कुम्भ्या लेपनान्तम् । इमौ पर्णं च । वत्सापाकरणम् । परिस्तृणीत, देवा देवेषु, कर्मणे वां इत्यादि ।</p>
<p>पात्रासादनकाले पञ्चचत्वारिंशत् कपालानि चतस्रस्स्थाल्यः स्फ्यश्च द्वन्द्वम् । वाजिनपात्रवर्जमितराणि वैश्वदेववत् । पवित्रकरणादि वैश्वदेववत् पञ्च सञ्चराणि निरुप्य । इन्द्राग्निभ्यां जुष्टं निर्वपामि । विश्वेभ्यो देवेभ्यो जुष्टं निर्वपामि । इन्द्राय शुनासीराय जुष्टं निर्वपामि । सूर्याय जुष्टं निर्वपामि । इदं देवानां इत्यादि । अग्ने हव्यꣳ रक्षस्व सोम हव्यꣳ रक्षस्व सवितर्हव्यꣳ रक्षस्व सरस्वति हव्यꣳ रक्षस्व पूषन् हव्यꣳ रक्षस्वेन्द्राग्नी हव्यꣳ रक्षेथां विश्वेदेवा हव्यꣳ रक्षध्वमिन्द्र शुनासीर हव्यꣳ रक्षस्व सूर्य हव्यꣳ रक्षस्व ।</p>
<p>सशूकायामित्यादि । देवस्य त्वा &mdash; हस्ताभ्यामग्नये वो जुष्टं प्रोक्षामि सोमाय वो जुष्टं प्रोक्षामि सवित्रे वो जुष्टं प्रोक्षामि सरस्वत्यै वो जुष्टं प्रोक्षामि पूष्णे वो जुष्टं प्रोक्षामीन्द्राग्निभ्यां वो जुष्टं प्रोक्षामि विश्वेभ्यो देवेभ्यो वो जुष्टं प्रोक्षामीन्द्राय शुनासीराय वो जुष्टं प्रोक्षामि सूर्याय वो जुष्टं प्रोक्षामि । उत्करे त्रिर्निनीय यथाभागं व्यावर्तध्वम् । इदमग्नेस्सवितुः पूष्ण इन्द्राग्नियोरिन्द्रास्य शुनासीरस्य सूर्यस्य इति पुरोडाशार्थान् । इदं सोमस्य सरस्वत्या विश्वेषां देवानां चर्वर्थान् । कृष्णाजिनादानादि । अग्नये जुष्टमधिवपामि सवित्रे जुष्टमधिवपामि पूष्णे जुष्टमधिवपामीन्द्राग्निभ्यां जुष्टमधिवपामीन्द्राय शुनासीराय जुष्टमधिवपामि सूर्याय जुष्टमधिवपामि धान्यमसि धिनुहि देवान् । अणूनि कुरुतादित्यन्तम् ।</p>
<p>कपालानामुपधानकाले वैश्वदेववत् पौष्णान्तमुपधाय । ऐन्द्राग्नस्य द्वादशकपालानि अष्टाभ्य ऊर्ध्वं चत्वारि तूष्णीमुपधाय । वैश्वदेवस्य ध्रुवोऽसि इति स्थाल्यासादनम् । इन्द्रस्य शुनासीरस्य द्वादशकपालानि अष्टाभ्य ऊर्ध्वं तूष्णीम् । आद्येन मन्त्रेण एककपालं सूर्यस्य । एककपालमुपधाय प्रातर्दोहं दोहयति । एता आचरन्ति इत्यादि सङ्क्षालन निनयनान्तम् । कामधुक्षः प्र णो ब्रूहि वायवे हविरिन्द्रियम् । बहुदुग्धि वायवे देवेभ्यो हव्यमाप्यायतां पुनः । भृगूणामङ्गिरसां अङ्गाराध्यूहनादि । अधिवापवत्संवापः । पिष्टानामुत्पवनकाले तण्डुलानुत्पुनाति । अपश्चोत्पूय स्थाल्यामासिञ्चति । पिण्डं कृत्वा यथाभागं व्यावर्तध्वं आग्नेयं विभज्य । यथाभागं व्यावर्तध्वं सौम्यतण्डुलान् । यथाभागं व्यावर्तध्वं सावित्रम् । यथाभागं व्यावर्तेथां इति सारस्वतवैश्वदेवौ । यथाभागं व्यावर्तध्वं पौष्णम् । यथाभागं व्यावर्तध्वं ऐन्द्राग्नम् । यथाभागं व्यावर्तेथां उत्तमौ । इदꣳ सरस्वत्या इदं विश्वेषां देवानां इति चरू । इदमिन्द्रस्य शुनासीरस्य इदꣳ सूर्यस्य इति पुरोडाशौ । अन्त्ययोरेव निर्देशः । इदमहꣳ सेनाया इत्यादि । घर्मोऽसि इति सर्वेषाम् । दोहनस्य न दधिक्षेपः पयसः हविष्ट्वात् । प्रथनादि पुरोडाशानामन्तरितं सर्वेषाम् । आप्यलेपं निनीय ।</p>
<p>उत्तरपरिग्राहादि । वैश्वदेववत् पृषदाज्यग्रहणम् । ऐन्द्राग्नवैश्वदेवशुनासीरीयाणां तूष्णीमभिघारणम् । यस्त आत्मा इति पयः । आ प्यायतां घृतयोनिः &mdash; सूर्याय जुष्टमभिघारयामि । शिष्टानां पूर्ववत् । वैश्वदेववद्धविरासादनम् । प्रथमप्रयोगे व्याहृतीभिरासादयति । यज्ञोऽसि इति पञ्चकृत्वः । आग्नेयसावित्रसारस्वतपौष्णसौर्याणामभिमर्शनम् । इदमिन्द्रियं इति प्रातर्दोहम् । अयं यज्ञ इति सर्वाणि हवींषि । यो नः कनीय इह कामयाता अस्मिन् यज्ञे यजमानाय मह्यम् । अपतमिन्द्राग्नी भुवनान्नुदेतामहं प्रजां वीरवतीं विदेय इत्यैन्द्राग्नम् । यो नः कनीय इह कामयाता अस्मिन् यज्ञे यजमानाय मह्यम् । अपतमिन्द्रश्शुनासीरो भुवनान्नुदतामहं प्रजां वीरवतीं विदेय इन्द्रं शुनासीरम् । ममाग्ने पञ्चहोता च । निर्मन्थ्यादि सर्वं वैश्वदेववत् । प्रचरणकाले आग्नेयाद्यैन्द्राग्नपर्यन्तं पूर्ववत् प्रचर्य । विश्वेभ्यो देवेभ्योऽनु ब्रू३हि । विश्वान् देवान् यज । विश्वेभ्यो देवेभ्य इदम् । विश्वेषां देवानामहं देवयज्यया प्राणैस्सायुज्यं गमेयम् । इन्द्राय शुनासीरायानुब्रू३हि । इन्द्रं शुनासीरं यज । इन्द्राय शुनासीरायेदम् । इन्द्रस्य शुनासीरस्याहं देवयज्ययेन्द्रियाव्यन्नादो भूयासम् । वायवेऽनुब्रू३हि । वायुं यज । वायव इदम् । वायोरहं देवयज्ययेन्द्रियावी भूयासम् । जेमानं महिमानं इति वा । तत उपांशु एककपालेन प्रचरति । पुरोडाशमुद्धृत्य बर्हिषदं कृत्वा सूर्याय (उपांशु)अनुब्रूहि (उच्चैः) इति कृत्स्नं पुरोडाशमवदाय । न मा भेर्मा । सूर्यं (उपांशु)यज (उच्चैः)। सूर्यायेदम् । सूर्यस्याहं देवयज्ययान्नादो भूयासम् । प्रत्याक्रम्य सꣳसर्पोऽस्यꣳहस्पत्याय त्वा स्वाहा इति मासनाम्ना एककपालमभिजुहोति । सꣳसर्पाय अꣳहस्पत्यायेदम् । नारिष्ठादि ।</p>
<p>दक्षिणाकाले द्वादशगवं सीरं दक्षिणा १। अश्वं श्वेतमेककपालस्य गां वा श्वेतम् । प्रतिनिधि हिरण्यं वा । अन्तर्वेद्यासाद्य । ब्रह्माणौ ब्रह्माणौ स्थः &mdash; भवतम् । ब्रध्न पिन्वस्वेत्यविकारेण सहस्रधारावुत्सावक्षीयमाणौ । तौ दध्रतुः पृथिवीमन्तरिक्षं दिवं च ताभ्यां सीरगोभ्यामतितराणि मृत्युम् । दक्षिणसद्भ्य उपहर्तवै३ । दक्षिणत एत ब्राह्मणा इमौ सीरगावौ यथाभागं प्रतिगृह्णीध्वम् । देवस्य त्वाट्ठ&mdash; राजा त्वा वरुणो नयतु देवि दक्षिण उत्तानस्त्वाङ्गीरसः प्रतिगृह्णातु । तेनामृतत्त्वमश्याम् &mdash; प्रतिगृह्णातु इति सीरस्य प्रतिग्रहणम् । रुद्राय गां इति गोः । हविश्शेषानुद्वास्येत्यादि । यथादैवतमुज्जितयः इन्द्राग्नियोरहमुज्जितिम् । विश्वेषां देवानामहमुज्जितिम् । इन्द्रस्य शुनासीरस्याहम् । वायोरहमुज्जितिम् । सूर्यस्याहमुज्जितिम् । सा मे सत्याशीः इति जपित्वा । अनुवत्सरिणाꣲ् स्वस्तिमाशासे । रोहितेन त्वा इत्यादि । न वाजिनयागः । इदꣳहविः इति प्रातर्दोहभक्षणम् । ब्राह्मणतर्पणान्तं कृत्वा । सिद्धमिष्टिस्सन्तिष्ठते ।</p>
<p>वपनम् :-</p>
<p>अत्र द्व्यहादि पक्षे ब्राह्मणतर्पणान्तं कृत्वा वपनम् । मासचतुष्टयपक्षे पौर्णमास्या इष्ट्वा वपनम् । उन्दनादि पूर्ववत् । मन्त्रादिर्विक्रियते । एकं मासमुदसृजत्परमेष्ठी प्रजाभ्यः । तेनाभ्यो मह आवहदमृतम् मर्त्याभ्यः ॥ प्रजामनु प्रजायसे तदु ते मर्त्यामृतम् । येन मासा अर्धमासा ऋतवः परिवत्सराः ॥ येन ते ते प्रजापत ईजानस्य न्यवर्तयन् । तेनाहमस्य ब्रह्मणा निवर्तयामि जीवसे । अग्निस्तिग्मेनेति समानम् ।</p>
<p>॥ इति शुनासीरीयपर्व ॥</p>
<p></p>
<p>॥ चातुर्मास्यानामनुष्ठानविधयः ॥</p>
<p>पर्वभिश्चातुर्मास्येषु मासान् सञ्चष्टे । वैश्वानरपार्जन्य पञ्चहोता च नाभ्यावर्तेत एकोपक्रमत्वात् । यथान्वारम्भणीया यथान्वारम्भणीया ॥ चातुर्मास्यैरिष्ट्वा सोमेन पशुना वा यजते । फाल्गुन्या उद्वृष्टे सोमाय दीक्षते । उद्वृष्टः शुक्लपक्षः । तं ततो नानीजानमपरा फाल्गुनी पर्यवेयात् १ ।</p>
<p>इष्टिं वैश्वानरीं नित्यं निर्वपेदब्दपर्यये ।</p>
<p>क्लृप्तानां पशुसोमानां निष्कृत्यर्थमसम्भवे ॥ इति मनुः ॥</p>
<p>इति वै खलु उत्सृज्यमानस्य । अथ पुनरालभमानस्य फाल्गुन्यां चतुर्दश्यां शुनासीरीयेणेष्ट्वा पञ्चदश्यां वैश्वदेवेन यजते । ऋतुयाजी वा अन्यश्चातुर्मास्ययाज्यन्यः । यो वसन्तोऽभूत्प्रावृडभूच्छरदभूदिति यजेत स ऋतुयाजी । अथ यश्चतुर्षु चतुर्षु मासेषु स चातुर्मास्ययाजी । वसन्ते वैश्वदेवेन यजते, प्रावृषि वरुणप्रघासैः, शरदि साकमेधैरिति विज्ञायते । ऋतुयाजिपक्षे वसन्तादिषु कस्मिंश्चित् पर्वणि वैश्वदेवेन यजेत । एवं वरुणप्रघासैस्साकमेधैश्च ।</p>
<p>समाप्य सोमेन यजेत अशक्तौ पशुना । चातुर्मास्यानि वा पुनश्चातुर्मास्यानि वा पुनः ॥ इति आश्वलायनः ॥</p>
<p>चातुर्मास्यानामन्ते सोमान्तानि स्युरिति बौधायनः । पश्वन्तानीति शालीकिः ॥ सवनेष्ट्या वा यजेतेति औपमन्यवः ॥</p>
<p>अथाप्युदाहरन्ति । द्वादशाहेऽपि चातुर्मास्यैर्यजेत । वैश्वदेवेनेष्ट्वा चतुर्थ्यां वरुणप्रघासैः, अष्टम्यां नवम्यां च साकमेधैः, द्वादश्यां शुनासीरीयपरुषा यजेतेति विज्ञायते । संवत्सरप्रतिमा वै द्वादश रात्रयः इति ॥</p>
<p>अथ भरद्वाजः = चातुर्मास्यैः पञ्चदशाहानि यक्ष्यमाणः प्रतिपदि वैश्वानरपार्जन्यौ द्वितीये वैश्वदेवं, तृतीये चतुर्थे पञ्चमे चोपरम्य षष्ठे वरुणप्रघासाः, सप्तमेऽष्टमे नवमे चोपरम्य दशमे एकादशे च साकमेधाः, द्वादशे त्रयोदशे चोपरम्य चतुर्दशे शुनासीरीयं पञ्चदशे पशुः ॥</p>
<p>पारिशेषसूत्रे भारद्वाजः = उदगयन आपूर्यमाणपक्षे समस्तानि तेषां यथादेशं निवर्तनं अन्ते वपनम् ।</p>
<p>द्वादशाहानि यक्ष्यमाणः प्रतिपदि वैश्वानरपार्जन्यौ, द्वितीये वैश्वदेवं, तृतीये चतुर्थे चोपरम्य पञ्चमे वरुणप्रघासाः, षष्ठे सप्तमे चोपरम्याष्टमे नवमे च साकमेधाः, दशमे एकादशे चोपरम्य द्वादशे शुनासीरीयं, त्रयोदशे पशुरिति । संवत्सरप्रतिमा वै द्वादश रात्रयः । संवत्सरमेव यजत इति विज्ञायते ॥</p>
<p>अथ सत्याषाढः = नैनमनीजानं सोमेन फाल्गुनी प्राप्नुयात् सोमाभावे पशुना पश्वभावे पुनः प्रयोगश्चातुर्मास्यानाम् ॥</p>
<p>अथ कात्यायनश्रौतसूत्रे पद्धतिव्याख्याने अन्ते कठानां पञ्चाहिकानि पठ्यन्ते । तत्र फाल्गुन शुक्लैकादश्यां वैश्वदेवं पर्व, तस्मिन्नेवाहनि वरुणप्रघासार्थं उद्धृत्य करम्भपात्रकरणादि उत्तरवेदिछादनान्तं द्वादश्यां वरुणप्रघासाः, त्रयोदश्यां अनीकवत्यादि गृहमेधीयान्तं, चतुर्दश्यां दर्विहोमादि साकमेधसमाप्तिः । पौर्णमास्यां शुनासीरीयमिति । कठानां च प्रतिपद आरभ्य क्रियन्त इति पठ्यते ॥</p>
<p>॥ इति चातुर्मास्यप्रयोगः ॥</p>
<p></p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://sanskrit.github.io/mattUru-shrauta-book/1/prayogaH/chAturmAsyaprayogaH/">चातुर्मास्यप्रयोगः </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: चातुर्मास्यप्रयोगः</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/sanskrit/mattUru-shrauta-book/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 Jun 9 15:41:25 UTC. (<a href="http://google.com/search?q=15%3a41%3a25%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
